碧苑壇經大淸髙士全眞演教龍門承律第七代昆陽子王常月演第八代戒弟子施守平纂第十一代宗裔閔一得訂碧苑壇經卷首

一﹑心法眞言

康熙二年﹐歲在癸卯﹐十月之吉﹐昆陽子說戒於金陵碧苑。謂凝眞子邵守善﹐扶搖子詹守椿曰「余自髫年慕道﹐識透浮生不實﹐幻境無常﹐要免輪回﹐早修至道。但崆峒𨿽近﹐廣成子未許相逢﹔蓬島非遙﹐凡夫身安能得到。務必遠離污染﹐掃盡塵埃﹐滌蕩心胸﹐潔涓志慮﹐消磨結習而俗念如灰﹐淘汰欲身而妄根截斷。諸緣頓息﹐俱從戒定中一步步行來﹔萬慮歸空﹐悉自智慧裏一層層看到。拔得開則孥得定﹐看得透則忍得來。是以豎起眉毛﹐手掣割情刀子﹔放開腳步﹐直登渡世船兒。翻身則解脫輪回﹐轉念則超離羅网。悲心不泯﹐古云自度度他﹔慈願常存﹐我欲自度度彼。記得昔年尋眞訪道﹐曾參王屋﹐得遇明師。上蒙三寶之洪恩﹐親聞法寶﹔下仗一身之膂力﹐苦行修身。皈依無上法王﹐行持大乘妙道。當逢盛世﹐安樂淸平﹐萬劫難聞﹐千生罕見。敢不闡揚三寶﹐答報四恩﹗少盡涓埃之願﹐聊輸方寸之明。是以不忘僭妄之愆﹐開壇說戒﹔莫避笑譏之謗﹐演教談經。非關好事沽名﹐只爲辟邪解惑。天律不容綺語﹐至道惟在直言。謹將龍門第七代家風﹐告諸大眾。敬錄碧苑一腔直話﹐普利人天。不敢虛文﹐何妨實說。今將授汝﹐正以接引愚迷﹐闡明正法。若夫上乘法器﹐明眼髙人﹐則貧道下風有幸﹐正欲請慈領教﹐以印證其所聞﹐貧道之願也。」二子聞是訓已﹐作禮而退﹐東西序立。於是廣陵戒弟子施守平稽首頌曰「法原無法因心有﹐心本無心爲法空。心現法王心現相﹐法皈心主法皈空。要明定法非圓相﹐須悟凡心卽聖心。心法法心心法法﹐法心解脫是知音。」

二﹑皈依三寶

三寶者﹐道經師也。道本虛空﹐無形無名﹐非經不可以明道。道在經中﹐幽深微妙﹐非師不能得其理。若不皈依三寶﹐必致沈淪邪道﹐顚倒昏迷。凡修眞學道之士﹐志心皈命者﹐須作難得遭逢之想。第一皈依無上道寶﹐當願眾生﹐常侍天尊﹐永脫輪回。第二皈依無上經寶﹐當願眾生﹐生生世世﹐得聞正法。第三皈依無上師寶﹐當願眾生﹐學最上乘﹐不落邪見。此三皈依﹐乃昔之聖賢﹐度人入道﹐第一步上升之路﹐第一重入徳之門。成仙成道﹐成聖成賢﹐莫不從此三皈依起首。何以故﹖蓋性命生死﹐大事因緣﹐微妙祕密﹐難可見聞。最上一乘解脫妙法﹐若無師眞垂慈開示﹐引誘靈機﹐安能頓悟大乘正宗﹐漸入虛無妙道﹐而不致墮落邪見﹐錯入旁門也耶。所以未能明道之士﹐先皈依經。未能明經﹐先皈依師。若能皈依師寶﹐則經寶可聞於不聞之中。能聞經寶﹐則道寶可見於不見之際。昔日之不可見聞者﹐一旦豁然貫通﹐皆由皈依師寶之力也。自然解悟眞文﹐得明正法﹐超脫生死﹐不落輪回。但我所說皈依三寶法門﹐須要皈依眞三寶。何以故﹖大眾﹗如今三皈依視爲泛常﹐早晚在聖像之前﹐日誦禮拜而已﹐並不曾嚼破皈依端的﹐爲何而來。故爾畢竟沈迷邪法﹐不免輪回。如何得明大道﹐得脫生死哉﹗所說眞三寶者﹐皈依意﹐使念無生滅﹐則道寶可得而明﹔皈依心﹐使機無障礙﹐則經寶可得而悟﹔皈依身﹐使眼無見﹐聞無聞﹐臭無嗅﹐舌無嘗﹐手無妄動﹐足無妄行﹐不染邪淫污濁﹐躬行苦行﹐勞其筋骨﹐餓其肌膚﹐惰其肢體﹐捨其形骸﹐則師寶可得而感矣。有能感動師慈﹐傳經授道者﹐必自己皈依自己之身心意﹐爲眞三寶也。我身之耳目﹐未能忘其見聞﹐非迷於色﹐卽著於聲。聲色尙存﹐則身非眞矣。非眞何以感師﹖苟能持身端正﹐心養靈根﹐意合眞常﹐則念念虛空﹐諶然泰定﹐名爲皈依三寶。身不邪淫﹐則師寶可感﹔心不昧靈﹐則經寶可悟﹔意不二用﹐則道寶可明。身固則精全而體健﹐心靈則气淸而慧通﹐意誠則神凝而性現。精气旣足﹐神智變化﹐元妙不測﹐皆從皈依身心意自己三寶來﹐然道經師卽從而出也。且說如何皈依身心意。大眾﹗汝等各各志心諦聽﹐我今說明皈依身心意三寶之法﹐使汝等破暗除疑。大眾﹗此身乃父精母血交媾成形﹐情性容顏肢體﹐俱從胞胎長就。一團污穢﹐四大皮囊﹐眼視耳聽﹐足動手搖﹐口說舌嘗﹐最非長久善良之物。善用者﹐則成仙佛﹐成聖成賢﹔不善用者﹐則成魔成怪﹐成鬼成畜類。向上一轉﹐則天堂可登﹔向下一轉﹐則地獄可到。受福報者﹐以此爲外物﹐受惡報者﹐以此作根基。何況大眾﹐旣已出家﹐欲超生死﹐必須皈依此身﹐方爲妥當。不然則六根外用﹐三毒內生。萬禍千災﹐九魔十難﹐皆由身起。如何能夠修行入道﹖若要皈依﹐惟有一法﹐能制此身。須是行持戒律﹐收伏狂骸。以四大威儀爲主﹐行住坐臥﹐約束端莊。使耳不聽聲﹐目不視色﹐莊嚴妙相﹐端正慈悲﹐人見歡喜﹐又生恭敬者。戒律拘制狂身﹐變爲法體﹐而師寶可皈矣。大眾﹗此第一段法﹐旣已指明﹐須是皈依心。大眾﹗此心又比此身不同。險惡異變﹐不可測度﹐如風吹海﹐海水洪深﹐風勢湧烈﹐波濤潮浪﹐湧撼洶翻﹐起落不測﹐轉輾難憑。歷劫以來﹐所謂出頭無日﹐苦海無邊也。今欲皈依此心﹐當明此心是一團血肉結成﹐更非長久善良之物。食聲娛色﹐不畏犯法遭刑﹔甘食好財﹐那顧喪身失命。沈於餓鬼畜生不怕﹐送之刀山炭火不驚﹔流於瘟惶疫癘不辭﹐弄出星殞山崩不避。種種禍因﹐皆是此心招遙起首。六賊先鋒﹐七情魁帥。若欲修行而不自皈依此心者﹐豈能降魔伏怪﹐開障除邪﹐悟透元機﹐得明正法﹐精參宗旨﹐直入上乘。然欲制此心﹐又須持行戒律中冥心入定﹐勒馬兜鞭﹐回風熄焰。若此心無明火發﹐便以忍水克之。化烈焰爲慧風﹐變無明爲大智。移惡因爲善果﹐解眚怨爲歡娛。撥聲色爲浮埃﹐轉怠慢爲恭敬。無起昏垢﹐不辧是非﹐不使去畱交戰﹐往復低昂﹐得失推移﹐旋轉動蕩。自然气定心平﹐心平气定﹐而經寶可皈矣。大眾﹐旣將定力﹐攝服血肉狂心﹐便浪靜風恬﹐波平月起﹐珠透光明﹐慧通經蘊﹐智達經詮。又須皈依此意。此意又比此心難制﹐心則求正﹐意在於誠。誠者﹐愼密之謂也。定則密中﹐了了分明﹐毫芒不掩﹐不二不息﹐動靜一如﹐光明普照。是故未皈依於意﹐猶虞定靜之心。竊發操權﹐機械變詐﹔詭幻紛岐﹐或來或去。造作多途﹐倏滅倏生﹔波翻巧樣﹐如龍如虎。不可擒拿﹐爲影爲風﹔𨿽能捉摸﹐無形可見。寸機弩發千鈞﹐無聲可聞﹔點滴舟通萬斛﹐行謀萬算。不測神通﹐換日偸天﹐無邊詭計。自意皈依以後﹐卽如水消瓦解﹐萬象回春。可以入聖成眞﹐可以登仙了道。在俗化導﹐國治民安﹐時和歲稔﹐忠孝節義﹐廉潔貞淸。三綱五倫﹐意誠而出﹔九流三教﹐意誠而生。誠不誠之間﹐禍福災祥﹐吉凶否泰﹐皆視此意爲性命因緣﹑輪回果報也。大眾﹗若不皈依此意﹐此心必難安定。若欲安定﹐皈依此意。慧光自然郎照﹐覺悟便可一一了明。此念未動之前﹐湛然澄澈。此念一萌之際﹐爲邪爲正。不昧靈光﹐機由樞轉﹐星隨斗移。此意誠﹐生死之權可執﹔此意不誠﹐輪回之柄誰操。大眾﹗自己心中意寶﹐一念眞純﹐上可通天﹐下能格冥。鬼神失色由此意﹔日月失明由此意﹔造化失權由此意﹔陰陽失當由此意﹔妖魔遁迹由此意﹔人物消長由此意。三界內外﹐惟意爲尊。放之則有﹐收入則無。縱橫自在﹐莫非此意。上朝元始爲祖气﹐中歸靈寶爲梵气﹐下依太上爲眞气﹐直伸普廣爲浩气﹐凝聚溫和爲元气﹐慈悲仁惠爲陽气﹐慘戚怒罰爲陰气﹐貪嗔躁暴爲血气﹐淫殺盜妄爲邪气﹐執著蔽塞爲魔气﹐凶殘暗昧爲妖气﹐劫刻冤抑爲怨气。皆由大眾身不皈依師寶﹐偏縱凶彊﹔心不皈依經寶﹐多昏迷暗﹔意不皈依道寶﹐雜難紛更。偏斜不誠﹐不誠則失中﹐失中則慧光不生﹐定力不固﹐戒行不嚴﹐神不能凝﹐气不能聚﹐精不能化。是故身不能修﹐心不能定﹐意不能誠也。大眾﹗我今明將大道﹐直指人心。若不急早降伏身心意﹐化爲三寶眞身﹐度出輪回﹐然後一一皈依世上先覺先知道經師三寶﹐不枉了出家一段好因緣也。若有能依戒定慧三大法門﹐行持信切﹐不生遊移退悔者﹐當知此人﹐決定成道。如有半點差移﹐不能依著﹐自己懈怠者﹐當知此人﹐罪深福薄﹐不能明道﹐天神不容﹐豈能得聞無上至眞淸靜解脫之道哉。如遇斯輩﹐愼勿嗔呵﹐當生慈憫﹐委曲方便﹐善引入道﹐是名皈依三寶。於是戒弟子等稽首皈依而作頌曰「大道淸虛不可名﹐因經微妙著爲文。若非師闡元元理﹐混濁愚迷怎得明。明明相續號全眞﹐全得眞元脫死生。先知先覺慈悲切﹐無盡賢良引入門。」

三﹑懺悔罪業﹝附懺悔發願文﹞

大眾﹗旣已皈依三寶﹐必須遵修妙行。太上曰﹕禍福無門﹐惟人自召﹐善惡之報﹐如影隨形。是以天地有司過之神﹐依人所犯輕重﹐以奪人算。其過大小﹐有數百事﹐欲求長生者﹐先須避之。罪業者﹐過失之謂也。如今修行之士﹐自昧良知﹐自欺本性﹐只見他人之過﹐不知自己之非。卽此不知自己之過﹐罪已深﹐業已重矣。瞞心昧己﹐豈能入道﹖是以須當懺悔。懺悔者﹐恭對聖眞﹐不敢隱其往咎﹐痛立誓願﹐不致再犯前非﹐如此﹐方能上進。我今不辭嗔責﹐將世間瞞心昧己﹐講个分明。大眾﹐各各聽之﹐便自明了。且說如何是瞞心昧己之事。口中髙談闊論﹐心中好貨貪財﹔外面裝身做分﹐內裏機械圖謀﹔受戒不遵戒律﹐勸人不怕人非﹔陽爲道士﹐陰暱頑徒﹔出言同堂不信﹐公幹常自飾非﹔聞道不行﹐知法故犯﹔以智術騙愚癡﹐占便宜爲地步﹔慣起無明﹐動多倔彊﹔以無爲有﹐以有爲無﹔以假當眞﹐以眞當假﹔指鹿爲馬﹐賣狗懸羊﹔暗室虧心﹐靑天搗鬼﹔腹中暗算﹐笑裏藏刀。種種邪行﹐頭頭背道﹐未有自己不知者。不知者﹐癡人愚人﹐迷人妄人。知而故犯者﹐此之謂姦人惡人﹐邪人小人。豈非瞞心昧己﹖其罪業比癡愚迷妄之人﹐更加深重。何以故﹖癡愚之人﹐無有智慧﹐無知誤作﹐止能害己﹐不能害人﹐若使害人﹐亦終爲人所害。惟有姦惡之人﹐陰險狡猾﹐旣損他以利己﹐復昧己以欺心﹐要使天地不知其姦﹐鬼神不知其惡。巧幻機關﹐而行常掩飾﹔圖深構密﹐而曲肆彌縫。設网待人﹐而人不覺其网從何設﹔推人下井﹐而人莫測其井是誰開。如此之人﹐世間甚有。惟修行卻使不得。如於未曾皈依三寶之先﹐有此心者﹐今旣受戒﹐換而攺頭﹐速求懺悔。近日元風不振﹐戒律多弛﹐道化頹靡﹐黃冠失教﹐屢屢受教羽流﹐多有違條犯戒。吾今不惜苦口﹐告誡叮嚀﹐奉勸大眾。不但歷劫漂沈罪業當懺悔﹐多生父母罪業當懺悔﹐現在父母九元七祖罪業當懺悔。卽自己從前罪業﹐速速暗中心念打掃漧淨。一切不正的妄心﹐一切絲毫的妄念﹐俱要懺其前非﹐悔其往過﹐方成道品﹐不然﹐掩耳盜鈴﹐安能解脫﹐大道遠矣。我今作一懺悔文﹐大眾早晚誦之。

懺悔發願文

弟子眾等﹐自從受戒﹐以至如今﹐徒耽受戒虛名﹐未克持實事。衣冠濫冒﹐規缽空傳。旣不能精進於初眞﹐又復墮愆尢中極。心無智慧﹐不能切問於明師﹔性發無明﹐每難忍辱於同類。襟懷窄狹﹐不能容情﹔心識偏邪﹐致多犯過。不明正覺﹐以幻爲眞﹔不察因由﹐認賊爲子。以賢良爲匪惡﹐顚倒難明﹔認君子爲小人﹐是非莫辧。或募緣錯人因果﹐錢糧盡入私囊﹔或誦經字句差訛﹐意念全然不察。或眼前美色而心動淫根﹔或耳聽聖言而腹中疑誇。種種敗行﹐永墮凡流。從今若不自新﹐將來日暮途窮﹐勢必石沈海底。此後猶然任意﹐待鐘鳴漏盡﹐方知劍樹刀山。故爾玆者﹐假心香心燈心水之供﹐竭皈身皈神皈命之誠。時刻喁喁﹐望丹霄而請命﹔晨昏汲汲﹐仰金闕以輸誠。用巾齋沐之虔﹐不憚辛勤之苦。翻身續叩師慈﹐設供哀求﹕天宥﹗從此盡除諸惡﹐永爲良善之人﹔自今奮發奉眞﹐痛守初眞之戒。倘或再犯前律﹐生遭天譴﹐死墮丰都﹔如違向日之科﹐陽受極刑﹐陰埋無間。但願懺悔之後﹐罪滅福生﹐災消厄釋﹐冰融覺地﹐朣月開光。漆室復明﹐慧日照於黑夜﹔善芽增長﹐甘露瀝於枯條。元綱流再造之仁﹐法雨沛重蘇之澤。俾得譴削黑書﹐名標靑簡。精修大定﹐保固眞身。八識胥捐﹐百障千魔云淨﹔三生洞曉﹐九元七祖升霞。神風遐著﹐萬炁揚津。綿綿丕振於宗風﹐脈脈緒流於祖座。行藏迪吉﹐息世外之風波﹔隱顯升平﹐晏壺中之日月。再願師資同學﹐眷屬宗親﹐大地羣黎﹐普天檀信﹐人人心地開明﹐个个性天照朗。時和歲稔﹐國泰民安。兵戈偃息﹐水火均平。皇圖鞏固﹐帝業遐昌。聖皇萬壽﹐宰輔賢良。萬姓同誠﹐千邦樂道。等與羣生﹐同歸淸靜。伏惟聖慈﹐曲垂濟度。○以上懺悔發願文﹐朝夕虔誦。須要自己法身﹐對越帝天﹐念念投誠﹐心心慚愧﹐句句分明朗誦﹐字字悔悟躊躇﹐勇猛精進。死活存亡﹐困苦饑冷﹐一齊放下。惟抱戒定﹐自有前程。碧苑壇經卷上

四﹑斷除障礙

修行之人﹐障未斷﹐則閉塞昏迷﹔礙不除﹐則愚頑暗昧。心體本同天日﹐妄情恰此浮雲。霧塞靑天﹐白日安能朗照﹔情迷靈竅﹐眞機哪得圓通。豈非修行人一大病哉﹗我今指出病根﹐這障礙道家有兩種﹐一喚作理障﹐一喚作事障。不明其事﹐眞假難分﹔不明其理﹐正邪難辧。若執理而論事﹐抱泥迂腐﹐爲理障心﹔若行事而害理﹐悖戾乖張﹐爲事賊性。或理或事﹐凡有所執﹐皆爲障礙。今將障礙兩字﹐細細說來。大眾﹐千經萬典﹐皆是先覺先知﹐欲令後人﹐行善學好﹐悟道修眞。眾生不行善而反行惡﹐不學好而反學歹﹐不修眞而反弄假﹐不悟道而反敗教﹐這喚作事障本心。又有出家人﹐行善執善﹐學好執好﹐修眞認眞﹐悟道而著相殉迹﹐皆因好處不曾解脫﹐這喚爲理障本心。然這等有事理二障﹐還是一等向上之人。更有一等修行之人﹐心地未明﹐天機未轉﹐到處都生障礙﹐見我等向上之人﹐講經說戒﹐他便明爲稱頌﹐暗動無明﹐生障礙心﹐動無明念。大眾﹐這障礙心不除﹐安能出得苦海﹖有船有筏﹐有篷有櫓﹐明明可過海﹐卻不能過﹐不敢過﹐這卻又何來﹖哪知這點障礙之心﹐就如一時天起黑雲﹐漫漫而來﹐欲風欲雨﹐必有巨浪凶濤之險﹐所以就不敢過﹐不能過了。大眾﹐苦海無比﹐回頭是岸。這修行人的障礙﹐如黑雲四起﹐騰騰瞞天之象﹐迨至斷除了﹐便如浪靜風恬﹐安穩自在﹐方能渡出苦海。你們豈不聞《髙上玉皇本行集經》上說麼﹕只因眾生障重﹐不能得見上帝慈顏。又云﹕如是諸障﹐汝等各各當斷除之。《皇經》開首所以就宣說斷障。斷障之法﹐當生大慧﹐無起疑惑﹐無起貪嗔﹐無起淫欲﹐無起嫉妒﹐無起殺害﹐無起凡情﹐無起凡思﹐無起昏垢﹐無起聲色﹐無起是非﹐無起憎愛﹐無起分別﹐無起髙慢﹐無起執著。凝神澄慮﹐萬神調伏﹐心若太虛﹐內外貞白。無所不容﹐無所不納。無令外邪亂其至道﹐牽失眞宗﹐敗其靈根﹐盜其至寶。致爾萬劫﹐永墮凡流﹐墮入俗网﹐萬魔來攻﹐百千萬劫﹐不聞妙法﹐鬼神執誅﹐從生入死。是故汝等﹐應當志心﹐善護眞宗﹐無令喪失﹐如前所說﹐各各當斷除之﹐則此訓皆障礙之條款也。若不斷除﹐便六根便染﹐三業縈纏﹐就淸靜不成了。旣不淸靜﹐如何得睹上帝慈顏﹖十七大光明﹐三十種功徳﹐從何而至﹖是以上帝光明功徳﹐爲諸佛聖師﹐萬天帝主。三卷五品之妙典﹐皆從斷除障礙而成。大眾﹐世間障礙甚多﹐《皇經》不過指其行目事件﹐令你們知其大略﹐明天理的法門。汝等要明白﹐世間細微障礙﹐萬縷千條﹐舉心動念﹐難可枚指。卽如看經誦典﹐其中妙義幽深﹐自己聰明有限﹐不能解悟﹐便知自己心竅未靈﹐智慧光小了。又不肯低心下气﹐參問髙明﹐便是昏垢。及至問明﹐又生疑惑﹐惟恐其人之說不眞﹐再問一人﹐彼此不同﹐心生煩惱﹐千岐萬經﹐豈非障礙﹖又若伴侶同於一處讀經﹐彼伴先熟﹐我尙未熟﹐心生煩躁﹐豈非障礙﹖又若我熟伴生﹐便生歡喜﹐豈非障礙﹖又如自己有才﹐他人愚鈍﹐便生欺誑﹐豈非障礙﹖又如見人好善﹐或布施或功行﹐他富我貧﹐便生嫉妒﹔我富彼乏﹐但生驕衿。豈非障礙﹖又如讀經典﹐忽有解悟﹐微明其理﹐執以爲是﹐向人講說﹐彼又髙明﹐我心不服﹐豈非障礙﹖又如修行打坐﹐偶有妙處﹐便自誇揚﹐豈非障礙﹖又如所聞妙理﹐執著在心﹐只知其一﹐不知變通﹐豈非障礙﹖又如同道伴侶一處﹐從師聞道﹐師言彼明我暗﹐不自責己﹐反忌彼先﹐豈非障礙﹖至於積下財貨﹐臨死不捨一文。一切愛緣貪習耽著﹐不斷不除﹐如好琴好書﹐好棋好畫﹐種種著想﹐均爲障礙。又或有一等﹐以符術爲神通妙用﹔又或有一等﹐以符術爲有爲劣法﹔彼喜而我忌﹐我好而彼惡﹐皆系障礙。大眾﹐汝等旣求出世﹐欲免輪回﹐原要做出世的功夫﹐懷出世的道業。這些障礙﹐俱是塞靈關之牽蔽﹐迷悟性之妖氛﹐如何便就能出世。若是你們肯把紛紛的障礙﹐一一斷除﹐斬盡葛根﹐消遣雜慮﹐胸襟如大虛浩蕩﹐則心靈活潑﹐萬轉圓明﹐智慧自生﹐性天昭朗。其中千般妙用﹐蓋生死去來之機﹐天人合一之致。自然而然﹐非識可識矣﹗呵呵﹗障礙﹐障礙﹗只在大眾之能斷除不能斷除間爾。於是律師遂說法曰「降衷伊始﹐明命非虛。照膽靈臺﹐毫芒難掩。胸襟一朝廓落﹐眼光立地澄淸。」

五﹑捨絕愛緣

大眾﹐障礙爲害﹐旣得知矣。愛緣之害﹐比障礙又更狠。如何見得﹖障礙之心﹐不過遇境而有﹐境過卽空﹐其害暫來暫去。至於愛緣兩字﹐是無始劫前以至今生種下的孽根。所以聖賢仙佛﹐只勸眾生不可著相﹐不可粘縛﹐不可貪戀﹐三教書中﹐俱勸天下後世﹐莫爲愛緣纏住。這个愛緣﹐是諸魔之祖﹐萬害之根。屢劫沈迷﹐多生墮落﹐總因愛緣﹔不得解脫之道﹐不明眞空之理﹐皆因愛緣﹔生犯官刑﹐死沈地獄﹐皆因愛緣﹐水災火死﹐劫殺刀兵﹐皆因愛緣﹔覆宗絕嗣﹐破戒違條﹐皆因愛緣﹔九祖受殃﹐香火頹廢﹐皆因愛緣﹔生老病死﹐性心乖戾﹐身體不健﹐道法難進﹐皆因愛緣﹔六根不淨﹐六賊猖狂﹐六識分別﹐六道輪回﹐皆因愛緣﹔天地之內﹐五行之中﹐萬物生枯﹐萬種起滅﹐皆因愛緣。若欲出世﹐超脫生死﹐不求斷除﹐絕緣捨愛﹐而能了了明明﹐淸淸淨淨﹐解脫自由者﹐未之有也。我且把世間在家的君臣父子夫婦昆弟朋友的愛緣﹐先聖已說過五有五止五僻﹐以及發皆中節﹐親親尊賢之等殺皆。就這點虛靈內所固有者﹐爲之品節裁成﹐各正性命﹐就把一个宇宙保合太和。渾淪元气﹐更無愛緣再須捨絕﹐純乎自然淸靜解脫之道﹐慢慢再說。今單說出家的﹐就是苑上今日諸檀信聽者也﹐好汰去分外愛緣。將分內一切可愛不必愛﹐似緣有盡緣的﹐一一勘明﹐制節過去。大眾﹐愛緣迷惑﹐你們全然不知。如何道﹖人念頭端喜使的﹐喚作愛緣。一切大小精粗之物﹔一切一切遠近眷屬之人﹔一切內外邪正是非之事﹔一切聖賢三教儒釋道之法﹔一切經書文獻典籍之理﹔一切天地陰陽造化之妙﹔一切神奇元幻之術﹔一切淸微靈寶全眞道路。以至名山洞府﹑天宮聖境。以至七寶八珍﹑河圖龜瑞。及自己身心五臟六腑﹐齒舌精气﹐山河大地﹐艸木禽獸昆虫﹐若念之所貪﹐意之所在﹐心之所想﹐神之所注﹐情之所戀﹐性之所喜﹐口之所欲﹐身之所樂﹐夢之所遊﹐悉系愛緣。有一存念﹐便遭牽惹﹐不能得淸靜解脫之道﹐終爲沈迷憂苦之徒。大眾﹐迷著則愛緣生﹐醒悟則愛緣滅﹐須要時時覺悟﹐刻刻承當﹐心上著一毫所愛之事物﹐俱要卽刻捨絕﹐不許復因緣起。愛喜睡者卽當坐﹐愛喜坐者卽當行﹐愛喜捨者﹐心神自然活潑﹔愛喜無者﹐靈性自然空虛。寸絲不掛﹐萬緣不生。悟者則心生光明﹐不爲境轉﹐不爲物動﹐不爲事亂。久之則無端妙處﹐元竅開通矣。若今日不除﹐明日不斷﹐旣捨而又不絕﹐仍舊牽纏。則衣缽蒲團﹐都成羅网﹔芒鞋竹仗﹐皆是索繩﹔名山聖境﹐俱爲牢獄﹔師兄道侶﹐盡化冤家。以至口訣眞言﹐總要變砒霜毒藥﹔道心本性﹐竟攺作福報修羅矣。可不愼哉﹐可不痛哉﹐可不忍捨而絕之哉﹗昔有一道人﹐坐久神現。見頂上放光﹐五彩鮮明﹐如霞如錦。其光之中﹐山河大地﹐萬物總見。道人心喜﹐以爲得上帝之大無礙光也。日夜端坐﹐思想有光﹐其光不復再有。道人不悟幻境非眞﹐用意觀想﹐萬念皆忘﹐惟思光明。存思日久﹐如愚如癡﹐形骸土木﹐諸人以爲得入至道。道人坐存六載﹐神凝形變﹐而不知覺。一日﹐气粗息急﹐同伴相守﹐惟望其人開靜以便求道﹐其間惟有一修行人﹐知其著魔。至夜半﹐其入定之人﹐忽然手張如飛之狀。眾以燈燭香花﹐供養禮拜。其人卽气絕﹐口中飛出一蛾﹐撲燈燭火光而死。修行人取之﹐而告道門大眾曰「此存想光明之道人身也﹐愛緣光明﹐卽與蛾同﹐緣至形化﹐轉入異類。愛緣不除﹐皆同此類。可不哀哉﹐可不斷哉﹗」大眾﹐心有所愛﹐卽是緣也﹐緣從愛起﹐愛逐緣生﹐緣愛相纏﹐永無了澈。轉父爲子﹐轉祖爲孫﹐轉男爲女﹐換面攺形﹐移名換姓﹐顚倒凡夫﹐認爲眞實﹐可怕可憐﹗大眾知之。

六﹑戒行精嚴

修行之士﹐旣已割愛拋緣﹐誠求出世以了生死。假如愛緣不滅﹐愛欲重生﹐則此心依舊牽纏﹐復入网羅陷井﹐是終無解脫。須要於未兆之前﹐預作提防之計。不然則從前之功夫徒費﹐未來之魔障難逃。是以當法上古聖賢﹐攝心於戒。這个戒字﹐是降魔之杵﹐能鎭壓妖邪﹔是護命之符﹐能增延福壽﹔是升天之梯﹐能禮三淸而超凡入聖﹔是引路之燈﹐能消除六欲而破暗除昏﹔是仙舟寶筏﹐能渡眾生離苦海﹔是慈杠津梁﹐能濟眾生出愛河。誠修行人之保障﹐爲進道之提綱。仙聖無門﹐皆從戒入﹔聖賢有路﹐皆自戒行。實系仙眞之要路通衢﹐賢哲之中門正道。大眾﹐旣已前生所種因緣﹐致今生得聞戒法﹐則將莫大之幸﹐若不依戒律行持﹐精嚴勤苦﹐則莫大之幸﹐變爲莫大之罪矣。這个戒律﹐乃元都禁約﹐就是元始靈寶太上所定的規條﹐女靑天曹所常糾察﹐神兵衛護﹐天將稽巡。尊守者﹐丹策加功。犯悖者﹐黑書加過。絲毫不漏﹐鍼發不差。如今受戒之徒﹐總是無知之輩。如何喚作無知﹖只是未明其理。若是知得此理﹐便當精嚴不犯。若是違條﹐豈不是無知了。所以說﹐大眾中﹐若是已戒者﹐須要把這戒字﹐著實去參詳。如何作戒﹖戒者﹐禁住也﹐禁約的是什麼﹖你又爲何當初就受了﹖故你若是爲戒法來的﹐便當日日行持。若不日日行持﹐何必受戒。這个念頭﹐便不是爲戒而來﹐還是爲沽道士受戒的虛名私意而來﹐圖道士受衣缽而已。不然﹐爲何不守淸規﹖切念我道門中﹐自七眞闡教之後﹐教相衰微。戒律威儀﹐四百年不顯於世。緣因教門之中﹐未有人出來擔當其任。所以把這照道的天燈﹐不曾剔明。使修行之人﹐昏暗難行﹐扶身的拄杖拋開﹐失其把柄。怪不得旁門邪教﹐反通行於天下﹐淸靜解脫正大光明之道﹐反寂寂不聞﹐今幸道運當行﹐遭逢盛世。上有皇上福庇﹐天下太平﹔朝多官宰善信﹐教中護法。又有檀越布施﹐衣巾冠缽﹐制就現成﹐這便是千生難遇﹐歷世希逢﹐這都是你們前因撞著。旣是受了戒法﹐就該把个戒字﹐仔細追求。如何喚作戒﹖可憐這受戒之徒﹐賢愚不等。愚者妝初來受戒的念頭還好﹐及至受了戒後﹐又把初心瞞昧起來﹐不能堅持戒律。豈不可惜了這个受戒的初心﹐把一件戒衣﹐一頂戒巾﹐付之東洋大海。或當或賣﹐或攺常服﹐或補作袖頭。褻瀆天神﹐敗毀道場。又把个淨缽﹐攺作香鑪﹐貯錢貯米。開齋破戒﹐飲酒喫葷﹐無所不至﹐把智慧淸滅﹐仙根斷絕了也。這有現在公案﹐歷歷可證。先有一个戒子﹐把戒行毀破﹐污了戒經﹐賣了戒經﹐賣了戒衣﹐棄了戒缽﹐便忽死去。見許多鬼卒﹐將鎖索套去。到了陰司﹐見一所衙門﹐甚是威嚴﹐兩邊排列許多鬼卒﹐鎖著許多人﹐皆是平日同志歸陰的破戒道友。這戒子喫了一驚﹐問﹕「你們如何到這里﹖』』那些戒子說﹕「不知道爲何﹐先先後後的都在此相會。」只見門上有个匾額﹐寫著考對司三个大字﹐遂問鬼卒道﹕「如何喚作考對司﹖」鬼卒道﹕「這是天條新立的法司﹐有兩座﹐專管僧道戒律之事。凡有人在陽世間﹐發心受戒者﹐土地竈神就把某人名字上了冊簿。某日受戒﹐某日行持有功﹐某日行持有過﹐某日某人有犯戒﹐某人背道悖師﹐某人毀律敗教﹐某人賣衣﹐某人穢缽﹐某人誹謗律師﹐某人打算施主﹐某人姦貪﹐某人淫欲﹐細細記注﹐每月申報各司考對﹐要先從本司考對過﹐方到各衙門去。你們受戒者﹐除徳行髙明﹐道心嚴密者﹐不到陰司。如你們這班不受戒的人﹐畢竟先到本司考察除名﹐才定限內勾取身死。若不從本司考過﹐各衙門不簽押拏人。」眾戒子﹐你們聽聽﹐這个死去的﹐已經一夜半日還陽﹐講出了這段公案。大眾﹐你們責人有過﹐偏生細微明白﹐到了自已有過﹐便全不知察﹐日積月盛﹐一一自已寬恕﹐做成了無邊罪業﹐自己還要遮瞞﹐這叫做欺心。受了戒的人﹐全要把自己心上所行﹐日裏所說﹐日夜存思﹐善卽行﹐惡卽攺﹐不許自己曲全﹐不許自己饒恕。你有誤處未經查點省悟﹐立刻回向聖眞﹐哀哀懺悔﹐依戒經之律﹐細細參求﹐勤訪明師﹐精深學問。敬師長如父母﹐敬道友如長兄﹐樂法如妻﹐愛經如玉。持戒在心﹐如持物在手﹐手中之物﹐一放卽失﹐心中之戒﹐一放卽破。世間王法律例﹐犯則招刑﹔天上道法﹐女靑之律﹐犯則受報。莫道陰司冥而不見﹐生生死死﹐只在你心﹔莫說戒神幽而不顯﹐出出入入﹐只在爾念。戒行精嚴四字﹐降心順道﹐喚作戒﹔忍耐行持﹐喚作行﹔一絲不雜喚作精﹔一毫不犯﹐喚作嚴﹔始終不變﹐喚作持戒﹔窮困不移﹐喚作守戒。你們這受過戒的﹐其中連戒的十條﹐還不記得甚麼十條事呢。這是有名無實﹐何必乃爾﹗但有一句法言﹐須教大眾放心行持。這个天上主宰﹐原以好生爲心﹐慈悲廣大﹐救度眾生。若是有犯了戒子﹐從此攺悔﹐眞心發現﹐復守科條﹐致嚴致精﹐再不敢犯二次﹐如此哀懇懺悔﹐天心亦自憐憫﹐赦宥還元。我今又有一段犯了戒後又守戒的因果﹐說與大眾知道。一戒子自云﹐受戒後忽遭魔難﹐開齋破戒﹐無所不爲。一日夜間﹐夢到陰司﹐看審官司。只見陰司中﹐許多鬼判﹐都點掛紗燈﹐安排香案。少刻﹐見閻王出大門﹐威儀如世間天子一般。聽得判官報道﹐天使已到了﹐快些擺香案接詔﹐與陽世官府接詔不異。只見天使是一位仙官﹐頭戴一頂金蓮冠﹐身披五云鶴氅﹐手捧黃筒﹐遞進去了﹐眾鬼不得進去。這夢到的道人﹐便亦要進去。鬼卒嚷道﹕「你是什麼處遊魂﹐敢到森嚴大殿﹖」一个鬼卒道﹕「好像个道人打扮」。那鬼道﹕「前日詔書吩咐﹐凡修行持戒之人﹐命終之日﹐許具衣冠進去﹐有光明者從正門進﹐光小者東角門進﹐無光者革除戒名﹐鎖械西角門外﹐按牌赴審﹐你這道人﹐又沒有光明﹐一團黑气﹐與我一般兒﹐混充道人﹐快走快走﹗」一手執鐵棍來。戒子驚醒﹐明明記得。隨卽翻身﹐下了單牀﹐急亟淨面﹐手取淨火焚香﹐大生恐懼﹐悲哀懺悔﹐痛攺前非﹐精嚴戒律。一日又夢遊地府﹐仍系向日所遊之處。見執鐵棍鐵鎖的鬼卒跪道﹕「請問仙長﹐要到何所」﹖戒子回言「我因雲遊到此﹐不敢驚動大王﹐就此回去也。」鬼卒言「大王有例﹐凡有戒行光明仙長過去﹐需要到茶廳﹐先請坐下﹐問下名號登簿﹐以便稽查。」戒子回說﹕「並無公事﹐不坐罷了。」隨卽回身﹐忽然出境﹐覺來向大眾告知。前遊被鬼打罵﹐後遊跪接問名﹐本系一心之進退﹐卽有兩樣之看承﹐若非一悔前非﹐依然舊時本相。見神之爲道﹐幽明一理﹐可不懼哉﹗大眾﹗時光容易過﹐心性要光明。莫待無常到﹐陰司黑暗行﹐牛頭無好處﹐馬面不容情。有過須急攺﹐全憑戒行精。萬法千門內﹐修心最上乘。無岸無邊海﹐循戒慧光明。

七﹑忍辱降心

修行人第一大病﹐難去難整的﹐是个嗔字。不是著了我相﹐便是著了人相﹐這嗔字內﹐包著六欲七情﹐萬過千愆﹐都從嗔起。嗔心一動﹐喚作無明業火。三毒之中﹐嗔毒居一。嗔心不解﹐內則燒已﹐嗔口出語﹐外則燒人。把一點靈關﹐森森燒化﹔一座法身﹐活活燒壞。六腑不能淸泰﹐五臟不能安和。耳聽人罵我﹐嗔火自肝生﹐烈焰遇狂風﹐把一个能聞的耳根﹐忽如閉牖塞竅。目見人侮我﹐嗔火自腎生﹐烈焰遇狂風﹐把一个能視的眼根﹐忽如遮門蔽路﹐口不覺嗔言﹐心中衝出惱恨之火﹐膽中湧起毒害之謀。上不怕天地神明﹐中不怕死生身命﹐幽不怕油鍋劍樹﹐官不畏斬絞軍流﹐把一个能言舌根﹐造出千般罪業。這耳這目這口這舌﹐爲何有這苦楚﹖只因這肉團心﹐不能降伏﹐恃些兒气血﹐作福作威。到過後平心之時﹐便冰冷可澹。大眾﹐世間眾生﹐此个身兒﹐均是血气結成。此點嗔根﹐自從無始劫前﹐這無明業火﹐早已種下。所以遇事順心﹐心便歡喜。不順﹐便歡喜變作冤家。觸境逆心﹐便生嗔怒﹐便是輪迥劫根。你們旣已出家﹐原爲欲了生死﹐嗔根不斷﹐則毒龍攻入天根。旣求身出世网﹐原因性命深重﹐這嗔根不滅﹐則致气塡月窟。性本善也﹐嗔則變作毒龍﹐愼生嗔火﹐火發燒身。命本常存﹐嗔則變爲猛虎﹐常生毒气﹐气急喪眞。生死不明﹐皆因不能珍重性命。性命不立﹐皆因火彊。以致六根不能收攝﹐四肢發戰虛張﹐五官不能應用﹐毛竅火性飛揚﹐爲害百端﹐傷天促命。大眾﹐欲絕嗔根﹐先降惡念。何爲惡念﹖不能忍辱﹐便爲惡念。大聖孔子曰「寬柔以教﹐不報無道。」這心中不能忍﹐念在一日﹐還是一日惡人。惡人安能入道﹖大眾﹐不能忍辱的人﹐其心不能降伏﹐就如毒龍猛虎一般﹐只知辱他人﹐不容辱自己。好彊好勝﹐人前奪趣﹐使气作威﹐嚴聲厲色﹔賣英雄﹐做豪傑﹔奪利爭名﹐誇功伐勢﹐侍力淩衰﹐傲長欺弱。𨿽有時熱腸爲眾﹐不知能救得人﹐亦必能殺得人。眾生迷而不悟﹐何曾遠慮深思﹐天道好還﹐冤仇不解﹐總是嗔根不斷來。嗔則必欲辱人﹐不甘我受人辱。不知受人辱﹐與我辱人﹐其間大相懸隔。大眾﹐這个辱字﹐包羅甚廣。假如淫人妻妾﹐便不顧她丈夫被辱﹐兒孫被辱﹐祖宗被辱﹐門族被辱。待至他人淫你妻妾﹐便生嗔怒﹐大惡起來﹐想起這人淫我妻妾﹐使我體面何存﹐若人聞知﹐豈但我被恥辱﹐連父母祖宗之功徳﹐兒孫後代之門風﹐盡遭污壞破敗﹐豈可放他過去。便要拿刀弄棍﹐動火發怒﹐頓起殺心﹐再不想他辱我﹐我便如此。我設辱他﹐他又如何。今生妻女被人淫﹐必定前生有夙因。前世淫人妻女孽﹐今生妻女被人淫。這是人中必有之因﹐必有之果。你們各人聽了這話﹐萬不可起淫欲之心。我直對大眾說﹐這些眾人的性命﹐皆因淫欲而有。淫欲之心不除﹐生死之根不斷。因淫欲而有色身﹐欲脫色身﹐洗除欲念﹐欲念除﹐則得於有壞色身之內﹐生出法身﹐才能了脫生死。這是我的實話﹐休當作閒話放過。近有戒子﹐平日極有道念的人﹐忽一日出募齋糧﹐托缽過一米鋪。這鋪內主人好道﹐心生歡喜﹐請戒子進中堂坐下﹐磕頭獻齋﹐又將碎銀一錢﹐安放缽內。臨出廳時﹐忽遇其妻﹐從廊下過﹐兩下一見﹐其妻回避不及﹐戒子謝齋而出。旣見其妻﹐夜間打坐﹐馳想其妻﹐摹其面﹐遂起﹐卽跪香懺悔而臥。又忽然夢知自己身死﹐抱入胞胎﹐長成娶妻﹑顏色標致﹑夫妻和合。出外路旁﹐見一道人﹐化齋覓食﹐心中便喜。同回至家﹐獻齋作福﹐喚妻出見﹐自己磕頭拜下。回身見道人﹐以手招妻﹐心內不覺大怒。卽起直入廚房中﹐持切菜刀來斬道人。失腳一絆跌醒﹐心尙嗔恨﹐乃是一夢﹐通身汗下。回想道人﹐其面目﹐卽米鋪施齋主人﹔其妻﹐卽米鋪廊下遇著之婦也。大眾﹐這个戒子﹐初學功夫﹐戒行𨿽堅﹐定力未固﹐所以日見夜思﹐忽生妄見﹐妄念深切﹐入夢成境。又一修行人﹐持戒堅固﹐從來口無妄言﹐念不妄動﹐受人恥辱﹐心不懷嗔﹐打不回拳﹐罵不回答﹐只思自不是﹐不認他人非。一日在路挑擔而走﹐遇著一驢﹐馳驟而來﹐將身讓驢﹐驢忽用頭撞人身上﹐其人退避不及﹐僕倒在地﹐驢便口嚙衣服﹐碎破而去。修行人至夜間打坐﹐入定朦朧之中﹐忽有一白衣人﹐謝之曰「我卽路上衝你之驢﹐於往劫中﹐曾結冤報﹐今已釋怨﹐兩相解脫﹐將從此脫得苦趣﹐復生人中﹐特來告知。至出月某日﹐尋至某處相會﹐以求超度。」言畢而去。修行人明明見得聽得知得﹐似夢非夢﹐起來照常打坐。至次月所約之日﹐尋至其處﹐其家一門甚歡﹐似有好事。訪問旁人﹐皆言此家夜來生一孩兒。修行人聞知﹐大加驚恐﹐暗記姓名﹐誓願自度﹐然後度人。大眾﹐你們有此人﹐往結冤根﹐至今生了結。戒子﹐總要自己發心﹐忍辱釋怨﹐受苦任難﹐忘恥喫虧﹐解怨順孽﹐降伏此心﹐一切承受。執定戒刀﹐時時自殺無明火﹐刻刻身披忍字衣。聽人打罵﹐甘人欺侮﹐任人謗訕﹐隨人羞辱﹐皆不能破我一點戒心。以至無端連累﹐王法官刑﹐霹靂靑天﹐火燒雷打﹐一切水淹賊劫﹑狼銜虎咬﹑病毒蛇傷﹑魔壓鬼迷﹑妖纏精害。世欲橫言曲語﹐敗壞聲名。仇人惡口詛咒﹐毀虐親屬。甚而不容逃避﹐割截肢體﹐無能躲閃﹐破敗此軀。總系往因定劫﹐難辭運限當頭。只可安心承受﹐順合天心﹐償還夙債﹐報對前因。切莫動不服之意﹐害我戒規。惟宜回想﹐我受他欺者﹐畢竟我曾欺人。受他困者﹐我曾困他。以及遭魔遭難﹐遇害遇災﹐悉系前生造下﹐自作自受。從今受戒之後﹐一切惡業﹐隨心消散。自然六欲不生﹐三毒消滅﹐身心輕健﹐情性安和﹐苦惱痊平﹐冤仇和釋。大眾﹐自從無始以前之積怨﹐至今日當頓發天良。凡有冤愆債負﹐願甘承受﹐一一償還﹐損已利他﹐方爲解脫。從此永歸淸淨﹐依然太虛之貞﹐混淪之本﹐存神守默﹐釀成圓滿報身。不然﹐前劫之債負而不還他﹐今生之恥辱又不肯讓他﹐自然來世之報復不肯放你了也。此身如何得超脫﹐此心如何得空﹐此道如何得修。你們如今些兒言語﹐尙且不能忍﹐又安能這生死到頭﹐脫然淸淨。大眾﹐忍則無明火熄﹐自然五臟淸涼。忍則華池水生﹐自然六腑調泰。忍則他心滿欲﹐自然釋怨和平。忍則我量包涵﹐自然胸襟闊大。大凡辱我者﹐我不爲辱﹐其辱反歸於彼。我辱人者﹐人受我辱﹐必以辱報於我。能忍則心气和平﹐使肝火不炎﹐化作靑華救苦。能忍則心神慈善﹐使心火不熾﹐化作南斗消災。能忍則肺腋生津﹐便普潤胃脘﹐化爲瑤池甘露。能忍則腎精不耗﹐便上下元解厄﹐化爲元武靈泉。能忍則脾土不燥﹐便身輕體泰﹐化爲白雪黃芽﹐能忍則法身無漏﹐便得道气通神﹐化作莊嚴妙相現前。能忍於國者﹐必有益有朝廷。能忍於家者﹐必有益於骨肉。能忍於身者﹐必有益於精神。能忍於心者﹐必有益於性命。能忍於教者﹐必有益於法眷。其能忍之益如此。若不能忍﹐則心便不虛﹐神便不靈﹐气便不壯﹐量便不宏﹐胸便不開﹐願便不大﹐功便不圓﹐行便不滿﹐見便不透﹐思便不深﹐智慧便小﹐福徳便淺﹐根基便薄﹔聞道不明﹐行道有礙﹐被人憎嫌﹐招人嫉妒﹐受人厭惡﹐惹人煩惱﹐爲人賤慢﹐幽多鬼責﹐夢寐驚惶﹐明有神呵﹐疥癩瘋疹﹐多劫之冤根不泯﹐來生之報復越深﹔苦海不住生波﹐欲何憑空起浪。大眾﹐你們豈不聞﹐徳者本也﹐有容徳乃大﹐皇天無親﹐惟徳者是輔。爾輩中﹐賢愚不等。也有重財喪徳者﹐也有重色喪徳者﹐也有重气喪徳者。其間因財受辱﹐因色受辱﹐因气受辱﹐外遇不同﹐受辱則一。聖人曰「一朝之忿﹐忘其身以及其親。」又曰「忿思難。」曾子曰「心有所忿懥﹐則不得其正。」這忍辱之戒﹐豈不重歟﹗這嗔忿之害﹐豈不毒歟﹗所以諸眞初祖﹐以戒嗔爲入門﹐忘嗔爲了道﹐以忍辱爲殺心﹐以忘辱爲滿願。救苦經太乙天尊曰「火翳成淸署﹐劍樹芳騫林。超度三界難﹐竟上元始天。」大眾﹐急須猛醒﹐聽我偈言「早除人我相﹐急悟生死因。忍辱降嗔火﹐空中現法身。七情隨念滅﹐百忍古人稱﹐罪業甘承受﹐方爲劫外人。萬端業障是前緣﹐負欠還債總一般。愚暗喫虧嗔火發﹐一團冤債黑漫漫。修行切戒占便宜﹐我占便宜他不依。歷劫漂沈冤不解﹐淸淨堂中多是非。是非無著地天寬﹐仙子修羅有兩般。淸涼福地緣多忍﹐償還辱債道功全。這點凡軀道上來﹐緣何不肯喫人虧。衝天怒气膚毛火﹐無位眞人餓鬼災。」

八﹑淸淨身心

大眾﹐旣奉戒皈依﹐便當專一以求出世﹐超離生死。但超離生死出世的髙人﹐自有無死無生最上一乘之道﹐其道卽世法轉身﹐本無有法。世法與出世法﹐只在一心﹐所用逆順不同﹐其實只是一法﹐法亦非僅順中逆用耳。夫順中用逆﹐萬法皈依無法﹐鬼神莫測其機。逆中隨順﹐一法散爲萬法﹐陰陽不出其算。不是以有心爲作用﹐而用意推詳。乃是神明智慧﹐理性本來如是﹐原不是另有什麼出世的法也。𨿽然﹐超出世間的是誰﹐又畢竟要送這人出世間到世外去﹐方是出世。這卻又不是。今說勸這人把身子要出世﹐夫天地之大﹐世界之廣﹐那里算是世外。大眾﹐你們仔細聽著﹐世外者﹐世法之外也。識破世法非眞﹐幻情是假﹐一切有爲功能﹐俱是夢境﹐物物無事﹐事事非實﹐惟將此心淸淨﹐能出世外。大眾﹐如何見得此心能出世外﹖今夫天有陰晴運轉﹐不能出世﹔今夫地有崩裂傾塌﹐不能出世﹔日月盈昃﹐不能出世﹔星宿遙殞﹐不能出世﹔風雲雷雨﹐霜雪霧露﹐各有程限﹐不能出世﹔山摧石鑿﹐水涸泉幹﹐艸枯木朽﹐金冶玉碎﹐不能出世﹔人有生死﹐不能出世﹔物有壯老﹐不能出世﹔情有厚薄﹐不能出世﹔气有呼吸﹐不能出世﹔心有動靜﹐不能出世﹔精有泄漏﹐不能出世﹔神有昏散﹐不能出世﹔勢有消長﹐不能出世﹔利有乘除﹐不能出世﹔一切有爲﹐盡系成住空壞﹐生老病死﹐哪得能勾出世﹖大眾﹐你們要世法中﹐悟得出世法來方好。這出世之法﹐不在多言﹐只在乎此心還返而已。旣知道天地萬物﹐人情世事﹐總非出世之法。便知這天地萬物﹐人情世事﹐悉在圈套之中﹐世界之內了也。若能心中悟得這一點﹐能有破得天地萬物皆無常﹐世法人情都是幻的﹐是什麼眞靈﹖這眞靈無形無相﹐無臭無聲﹐言在內又不止在內﹐言在外又非外來﹐人人具﹐物物該﹐便是能出世的法王了。大眾﹐這點眞靈的法王﹐宇宙古今﹐無物不有﹐無時不然﹐非同小可。在釋謂之妙明眞心﹐在儒謂之明徳至善﹐在道謂之圓明道姥﹐又謂之祖炁。那許多別名﹐說不可盡。這能知天地萬物﹐人情世法的﹐何處尋求﹖就在《大學》上『明其明徳﹐止於至善』了。這明徳至善﹐寓於成住空壞﹐生老病死﹐身心之內﹐具著無成無住﹐無壞無空﹐無生無老﹐無病無死之眞靈。亙古至今﹐常存不昧。通天澈地﹐出幽入冥。不生不攺﹐不多不少。無欠無餘﹐無來無去。能運陰陽﹐而不爲陰陽所窒。能制鬼神﹐而不爲鬼神所厄。而能用萬物﹐而不爲萬物所歧。能化人情﹐而不爲人情所動。能應世法﹐而不爲世法所溺。能出世外﹐能住世間。縱橫三界﹐去來自在以無拘﹔統轄萬靈﹐變化玄通而莫測。上天下地﹐惟此稱尊﹐莫與爲等。無如這點眞靈﹐人人都有﹐个个難明﹐萬法千門﹐三乘一藏﹐皆自此出。些些竅妙﹐點點機玄﹐悟之卽在目前﹐迷之卽落海底。大眾﹐要知出世修行﹐不越身心二字。身假心眞﹐心假性眞﹐須悟借假修眞。外假內眞﹐外色內空﹐不借外有爲之色身﹐難修內無爲之法身。不因外生老病死身﹐難明內之湛然圓滿心。不借虛靈活潑之心﹐難超證廣大無邊之性。然此性﹐自天命而來﹐有生之初﹐一無污染﹐與太虛同體﹐與太虛同量。空空洞洞﹐一無所有。囫囫圇圇﹐無一不有。大眾﹐如今要求出世﹐先要人人去淸淨身心。如何是淸淨身心的功夫﹖緣身乃血气所化﹐血气非不敗之物﹐實爲生死之根﹐禍患之本。連累我之心者也﹐戕賊我之性者也。好色貪淫﹐只爲此身圖快樂。爭名奪利﹐只爲此身圖受用。犯法招刑﹐生災惹病﹐皆從此身而起。太上曰﹕人之有患﹐爲吾有身﹐及我無身﹐又復何患。古人云﹕人若不爲形所累﹐眼前便是大羅仙。可見此身爲禍不小。今須看透皮囊是假物﹐是地水火風釀成。若不講到徹底修行﹐但勸人行孝﹐你要說身體膚髮﹐受之父母﹐不可毀傷。父精母血﹐二五數成﹐秉天地之秀气﹐得陰陽之神功。頭圓法天﹐足方法地﹐位乎天地﹐共列三才﹐萬物之中﹐人爲第一。上可配天地﹐幽可贊鬼神。學可希聖賢﹐修可成仙佛。豈可視至貴至富之身﹐作臭穢糞土之想﹖不過要諸戒子﹐不甘墮落﹐與世波迷。勿爲色身圖安樂﹐只期眞性返眞常。志气欲統禦陰陽﹐形神欲莊嚴法界。設使法身有漏﹐便不能形神俱妙﹐與道合眞矣。大眾﹐今對你們說明淸淨之功。若要此身淸淨﹐先將俗物丟開﹐塵情遠絕﹐一切不同世法。甘淡薄而樂淸閒﹐絕肥甘而離喧鬧。皈依三寶﹐刻守一眞。性情涵養和平﹐手足端莊整肅﹐眼耳不可偏邪﹐意念不可散亂﹐心不可存思著想﹐口不可髙喚揚聲。收兩目之神光﹐內照不昧靈臺﹔返兩耳之精竅﹐內聽常聞天籟。稀言啟默﹐歸乎自然不動。期無悔吝﹐思不浮游﹐神無煩躁﹐天機淸暢﹐玄理圓通。口斷葷腥﹐暗消多生之殺劫。身遵戒律﹐密行四大之威儀。足不亂步者心不慌﹐手不妄舉者心不躁。坐則中正﹐不許偏歪﹔臥則靈惺﹐戒多昏睡﹔食則茹淡減味﹐而五臟淸平﹔語則謹愼從容﹐而聲音和暢。這喚作粗行身淸靜。至於細微功夫﹐是要你們把淸淨二字參求﹐患你們不能入心鉆進去行﹐不患你們究心實行而不成道。大眾﹐心無二念謂之淸﹐念無駁雜謂之靜。心不著相謂之淸﹐念不停滯謂之靜。念念圓明謂之淸﹐光明無礙謂之靜。一塵不染謂之淸﹐萬慮皆空謂之靜。萬物不能遁其形謂之淸﹐鬼神不能測其機謂之靜。心如流水謂之淸﹐性如皓月謂之靜。無始以來罪消滅謂之淸﹐多劫之前因盡澈謂之靜。內觀其心心無其心謂之淸﹐遠觀其物物無其物謂之靜。三者旣悟謂之淸﹐惟見於空謂之靜。觀空亦空謂之淸﹐空無所空謂之靜。所空旣無﹐無無亦無謂之淸﹐湛然常寂﹐寂無所寂謂之靜。眞常應物謂之淸﹐常應常靜謂之靜。洞然不昧謂之淸﹐入眾妙門謂之靜。超出三界謂之淸﹐解脫五行謂之靜。虛空粉碎謂之淸﹐粉碎虛空謂之靜。光攝諸天謂之淸﹐普渡眾生謂之靜。大眾﹐我因開示﹐略言大約。這三教聖人﹐大藏經典﹔萬法千門﹐諸天妙用﹔三萬六千種道﹐八萬四千法門﹔恆河沙數菩薩﹐無鞅數眾金仙。皆不能出淸靜定慧無爲妙法。大眾﹐最上無上大乘上品至眞妙道﹐生天生地﹑生人生物﹐皆從淸靜而來。太上曰﹕人能常淸靜﹐天地悉皆歸。又曰﹕淸靜則天下正。可見淸靜身心﹐速求覺悟。大眾﹐自今日起﹐須將平日所迷的鉛汞龍虎陰陽燒煉種種比諭﹐悉皆丟下。惟從淸靜法門﹐滅妄心﹐息邪念﹐平平穩穩﹐從中道大路而行﹐決不誤你﹐喚作耽遲不耽錯﹐有路莫登船。若是我誑語相欺﹐卽墮地獄。維時﹐律師復說偈曰「念雜心非靜﹐塵多身不淸。不淸難見性﹐不靜豈無情﹖內照身爲幻﹐回光心亦空。空中神自見﹐定慧是眞宗。日月須觀察﹐平常要體行。逆行持斗柄﹐淸靜合天心。」

九﹑求師問道

自古聖賢仙佛﹐證果成眞﹐無師不度。所以師師相授﹐口口相傳﹐心心相印。就中道理﹐一貫而通。如乳水化﹐似膠漆投﹐同气相求﹐同聲相應﹐水天一色﹐燈色交輝﹐方能盡其師弟之道。大眾﹐我見世人﹐求師問道頗多﹐但多差了些兒。有師弟傳授之名﹐無師弟傳道之實。所以今日不惜齒牙﹐不辭誹謗﹐把求師問道之理﹐說與你們﹐須要記在心頭﹐到日後﹐先爲他人之弟子﹐能以此禮﹐則後爲人師﹐那子弟﹐也就仿古效法而行﹐尊師所以重道也。大眾﹐世上愚盲之徒﹐不識自心﹐隨物而轉。𨿽有道念﹐不知邪正之門﹔𨿽有道心﹐不知修行之法。他聽人說『性由自悟﹐命假師傳』這兩句話﹐便依著行了。或遇那方上走的道人﹐身穿破衲﹐足踏芒鞋﹐手搖棕扇﹐肩負蒲團﹐行從城市經過。或坐下街頭﹐捧瓢化齋﹔或慢行道上﹐自在逍遙。遇宮觀卽安單﹐逢廟堂便借宿。口談丹訣﹐舌鼓笙簧。怎麼是玄關一竅﹐尾閭海底﹐上致泥丸宮﹐下至湧泉穴。守中提气﹐立鼎安鑪。延年卻病﹐按摩導引。六字訣﹐八段錦﹐悟眞篇﹐參同契。以及丹經上臂諭﹐鉛汞龍虎﹑銀砂夫婦﹑日月卦爻﹑龜蛇溫養﹐沐浴結胎﹑入室坐圓﹑出陰神﹑出陽神。說不盡的三千六百旁門﹐八萬四千魔法。哪里數得盡。大眾﹐這愚盲之徒﹐其心無慧﹐哪里辧得眞假﹐識得邪正﹐便就聽得這个道人。更有可恨一流﹐那談鼎器的邪人﹐煉茅銀的騙子﹐動人以色﹐迷人以財﹐莫說無是一路道法﹐卽使這種道法有眞﹐豈是凡夫可以點金﹐淫人可以延壽。是以談鼎器者﹐見色起心﹐對境動念﹐魂飛神蕩﹐眞汞下流﹐先天傾覆﹐至寶空亡﹐多成癆瘵﹐不曾接續得命﹐連命根都斬斷了﹐豈不可恨可傷。至於燒茅銀的騙子﹐講砂說礦﹐一轉兩轉﹐溫養開點﹐言不盡的騙局誆脫之術﹐愚貪每至破家﹐比前面這些道人﹐罪業更加數倍。我也不忍細說﹐招人誹謗。但是受了戒的﹐就要聽我說求師問道的大略了。大眾﹐這个皇天至道﹐恍恍惚惚﹐杳杳冥冥﹔至廣至大﹐至髙至尊﹔至玄至隱﹐至幽至渺。其大無外﹐其小無內。可以經天緯地﹐可以出幽入冥﹔若存若亡﹐入水不濡﹐入火不焚﹔前無古﹐後無今﹐生育天地﹔運行日月﹐長養萬物﹔生聖生賢﹐生仙生佛。蠢動含靈﹐昆虫艸木﹐無人不有﹐無處不存。日用尋常﹐悉皆妙道。只因百姓日用而不知﹐下士心迷而不悟﹐所以一眞隨失﹐萬劫難明。父母未生前﹐眞靈不知其始﹔精神已去後﹐此身不知其終。顚倒輪回﹐生死苦惱。我所以指出源根﹐教人急求眞師﹐早聞至道。但眞師難見﹐髙弟難逢。須知弟子無出世的眞心﹐障閉慧性﹐𨿽遇眞師﹐鬼神不使他見﹐掩他慧性﹐就見不能識其爲眞了﹔師父無度世普心﹐𨿽遇髙徒﹐鬼神亦不使之見﹐掩其法眼﹐見亦無緣﹐所發當面錯過頗多。大眾﹐師父求弟子﹐一如滚芥投鍼﹔弟子求師﹐好像水中捉月。眞師難得﹐髙弟難求﹐不在乎財寶之間﹐只在乎這心一念眞誠之內。你見哪个有道師父﹐肯妄傳匪人﹔你見哪个髙人訪道﹐肯亂拜師父。大眾﹐師父旣不肯亂傳人﹐則此師懷抱至道﹐以訪髙弟子。弟子旣不肯胡亂拜師﹐則此人識見髙明﹐畱心著眼了。設使這一等不肯輕投師亂拜道人的﹐心空障礙﹐志在塵環﹐眼界旣寬﹐胸襟又闊﹐遇見那有道之師﹐自然眼外分明﹐說得出﹐識得透﹐一言半句﹐芥子投鍼﹐鍼孔相投了。設使這一等不亂收徒弟輕傳妄授之師﹐遇見此等髙明弟子﹐豈有不欣然答問﹐髙談闊論﹐妙訣眞詮﹐微密之天機﹐精玄之祕諦﹐心傳至道﹐口授天章的理麼﹖大眾﹐眞師不少﹐弟子頗多。我今說與你們﹐如何喚作眞師不少呢﹖大眾﹐你這六根所受﹐都有眞師﹐假如耳聞善言﹐你若依此善說﹐實實心服﹐這耳根﹐便爲引進師了﹐這善說便爲傳道師了﹐其餘五根亦復如是。大眾﹐學無常師﹐惟道爲師。但凡耳聞好言善語﹐便要存神默聽﹐就如甘露灑心﹐醒醐灌頂一般﹐存心默感此人﹐開我愚迷﹐慈悲方便﹐願此宣揚善言之人﹐早證玄功﹐得無上道﹐這豈非師弟了麼。假如眼見一切經典﹐三教文字﹐眞言祕訣﹐心得開悟﹐便當禮拜贊嘆﹐這種文字便是傳道師﹐眼根就是引進師了。大眾﹐這求師問道﹐執不得一法﹐靠不得一途。只要你認得眞﹐信得極﹐自然師徒相遇。然而師家之慈航法橋﹐非一術也。孟子曰﹕『教亦多術矣﹐有如時雨之化者。有成徳者﹐有達材者﹐有答問者﹐有私淑艾者﹐卽如不屑之教誨也者﹐是亦教誨之而已。』是故有傾蓋而相歡﹐一見而卽投者﹔有白首如新﹐彼此不相知者﹔有稽首屈膝而相傳者﹔有齋金盟誓而後傳者。恭敬者﹐禮之未將者也。恭敬而無實﹐非恭敬也。要在觀弟子之誠信篤行﹐尊師重道而已。故有屢試而後傳﹐如雲房之十試洞賓也。有屈身而後見﹐如劉玄徳之三顧茅廬也。或有隨師多年﹐而心不退轉者。有明知眞誠﹐而故試多艱者。這个傳道受業﹐豈是小可﹐豈是輕易得的麼﹖故有三口不言﹐六耳不傳道者。蓋上乘的道法﹐對中下的人傳不得。中下的道法﹐對上智的人傳不得。惟是因人而教。如孔門冉有問聞斯行諸﹐子曰「聞斯行之。」子路問聞斯行諸﹐子曰「有父兄在﹐如之何其聞斯行之。」蓋求也退﹐故進之﹐由也兼人﹐故退之﹐是彼此參聽不得的。故公西華兩得聞之﹐便生疑惑了。至於夫子及門之問仁者多矣﹐夫子答之則不同﹐是也。人或一人信心﹐一人偶聽﹐則信心者可言﹐偶聽者不可言。故曰﹕莫將容易得﹐便作等閒看。大眾﹐或有傳道於千百人中﹐而其間智者得之易悟﹐昧者得之難行。髙聲朗念﹐把玄機明泄﹐有心受記﹐其有心而無緣者﹐風吹耳過﹐聞如等閒。大眾﹐釋迦牟尼佛﹐拈花示眾云「我有妙明眞性﹐涅盤妙心﹐正法眼藏﹐諸人可見得麼。」惟有迦葉拈花微笑。大眾﹐迦葉釋迦﹐明修棧道﹐暗度陳倉﹐在大從之前﹐密傳祕道﹐心心相印﹐口口相傳﹐座下這些大眾﹐竟不知傳的是什麼﹐受的是什麼。又如孔子大聖﹐在列聖賢諸子之前﹐對著曾子曰「參乎﹐吾道一以貫之。」曾子曰「惟。」其時門人甚多﹐豈非聖人傳道於諸子之前﹐曾子度道於及門諸子之內﹖眾人不識自心﹐則遇而不遇﹐竟不知傳的是什麼﹐度的是什麼。曾子深明自性﹐自然暗合聖心了。昔軒轅黃帝往崆峒山中﹐求道於廣成子。再三勒求﹐廣成子不應。黃帝退而修齋﹐閒居三月﹐復往邀之下風﹐膝行而進﹐謙恭退遜﹐問以至道之要﹐廣成子乃答之曰「至道之精﹐窈窈冥冥﹔至道之極﹐昏昏默默。無視無聽﹐抱神以靜﹐形將自正。必靜必淸﹐毋勞爾形﹐毋搖爾精﹐毋俾爾思慮營營﹐乃可長生。愼汝外﹐閉汝內﹐多智爲敗。我守其一﹐而處其和﹐故千二百年未嘗衰老。」正正經經就這幾句話頭﹐乃當面說與黃帝﹐他便不開口了。你依著他行﹐也由你。不依著他行﹐也由你。這叫做各盡其道。大眾﹐我道門中﹐道徳南華﹐許多妙義﹔沖虛文始﹐若干眞言。以及三洞四輔﹐三十六奇﹐多少經文。誰能打掃耳根﹐恭聽聖經之妙謗﹔放開眼界﹐超悟大道於言詮。不悟則心不光明﹐𨿽遇聖師﹐亦不識矣。大眾﹐未去求師﹐先須求已。未經問道﹐先須問心。若不依律而行持﹐萬難得師而印道。其間關竅﹐究竟要你們謙虛卑抑﹐先將貢髙我慢之心﹐盡皆刳剔﹐柔和遜順。把誹謗嫉妒之念﹐遂一割除。逢人莫自誇能﹐只怕有人能似你。倘或遇見明眼髙人﹐心空志士﹐一言半語﹐攔腰截住﹐你卻如何掙脫﹐自然雪化見屍﹐難逃識者。我今奉勸大眾﹐求師問道﹐非是艸艸向師前磕下幾个頭﹐口裏叫幾聲師父便了。如今戒子輕師慢道﹐比比皆然。大眾﹐你們須急急反躬內省﹐向從上歷祖師前﹐懺悔侮傲﹐變化舊習﹐尊敬法寶。若果眞心苦切﹐畱眼訪師﹐則天不負人﹐仙眞不求自至﹐不必限定遠近遲早也。聽我偈言﹐偈曰「求師須克已﹐問道要心誠。誠心方悟道﹐念切遇良因。萬劫難遭遇﹐千生到得今。若能明我說﹐頓悟未生根。」

碧苑壇經卷中

十﹑定慧等持

大眾﹐但受初眞戒者﹐進受中極﹐先將初眞十戒﹐細微妙行﹐密密行持過了﹐方來進受中極三百大戒。大眾﹐中極戒與初眞戒有甚分別﹖一戒無所不戒﹐一眞無所不眞了。怎麼初眞之後﹐又有中極﹐中極之後又有天仙﹐這卻爲何分別先後呢﹖大眾﹐這个道理也甚明白易見。我將這个道理﹐就向虛空取來告你。大從﹐你受的乃初眞十戒﹐乃是教你們拘制色身﹐乘風破浪﹐不許妄動胡行﹐起止無常的。至中極三百大戒﹐乃是教你們降伏頑心﹐不許妄想胡思﹐七心八意的。至天仙妙戒﹐乃是教你們解脫眞意﹐不許執著粘縛的。大眾﹐初眞十戒粗﹐中極三百便細了。夫初眞戒﹐制其外六根﹐中極戒掃其內六塵﹐天仙妙戒﹐使三身解脫﹐八識消亡﹐九魔十難不敢侵犯。大眾﹐初眞戒者﹐是因你們卽悟前非﹐深追舊過﹐又念人生在世﹐光陰有限﹐生死無常﹐旣是出家做了道士﹐便就叫做全眞。仔細思量﹐自從出家到今﹐何曾全過什麼眞來﹐終年虛度時日﹐與俗人一樣的老了。終朝涉水登山﹐南奔北走﹐𨿽是朝禮過了幾座名山﹐比俗人多見些石頭樹木﹐究竟與俗人經商爲客﹐做買賣的一般苦。食風宿水﹐著甚來由﹖何曾遇見神仙﹖傳什口訣都是掮上掮下的俗人﹐俗眼凡胎﹐把丹經念上幾篇﹐死死牢記著屑屑﹐名爲吞石頭﹐不會化的﹐全不知味。是故與俗人無異﹐安能出世超凡。今日受了初眞戒﹐這知過之心﹐也還是本來面目猶存。何不把平時的假心腸攺作眞心腸﹐平日的假意思攺作眞意思﹐平日的假面目攺作眞面目。發露眞心伸懺悔。今日受戒之日爲始﹐喚作初眞戒子。這初眞戒律﹐行四大威儀﹐莊嚴身相﹐與法身無涉﹐定慧無干。知因你們浮躁得緊﹐不能沈靜﹐所以把十戒制伏其身。若能依戒律行持﹐則此身安靜而定﹐以進中極戒了。大眾﹐這中極戒﹐是定功﹐與初眞戒不同。初眞是个戒字﹐中極是个定字﹐天仙戒是个慧字。當初天尊慈憫眾生﹐設此戒定慧﹐降伏身心意的功夫﹐就是出世超凡﹐金丹妙寶也。除此戒定慧之外﹐就別無什麼法兒了。外𨿽有八萬四千種法﹐都不能跳出這个定慧兩字。憑你神丹服食﹑金液還丹﹑白日升天﹑拔宅沖舉﹑神通變化﹑盡空尸解﹑立化坐亡﹑投胎奪舍﹐許多的仙術﹐那定慧之光﹐卻巍然不動。照見這些神通法術﹐如明鏡當庭﹐一出一入﹐莫不自見其形﹐乃還在定慧之中﹐不能出定慧之外。大眾﹐中極的中字便是斗姥天樞﹐巍巍不動之中﹔這个極字便是南極注生﹐北極注死之極﹐生死大機﹐全憑斗柄默運靈樞之極。中極二字﹐秉天地之權﹐執生死之柄。這中字是非內非外﹐非左非右﹐非前非後﹐不偏不倚﹐無過不及的中字。允執厥中致中和的中﹐多言數窮不如守中的中﹐君子中道而行之中﹐中立而不倚之中。玄珠黍米﹐牟尼舍利﹐金丹大極﹐許多假名別號﹐其實不出這个虛靈不昧的妙明眞性也。大眾﹐如何是定慧等持﹖大眾﹐這一點靈機﹐被你無始以來﹐所作的三業縈纏﹐六塵粘染﹐七情迷塞﹐六欲侵欺﹐三毒燻蒸﹐十魔彊霸。把你的靈機暗竊﹐要死不敢偸生﹐要生不敢卽死。上不能觀天之道﹐執天之行。大眾﹐這點靈機﹐是个法寶﹐只宜逆轉﹐不可順行。順行則隨物遷移﹐遇境而動﹐招魔聚怪﹐惹害遭殃﹐出入輪回﹐四生六道﹐流浪漂沈。若是受中極戒的﹐須要逆行。逆則不隨一切物轉﹐不隨一切境轉﹐魔怪災殃不敢犯﹐輪回可出﹐流浪可超了。且問你何如喚作順行﹖世法中﹐生男育女﹐取妻買妾﹐兒孫父子﹐功名富貴﹐爬家撐產﹐買田買地﹐披細穿緞﹐著繡拖羅﹐貪淫樂欲﹐殺生害命﹐美口充腸﹐這等總是便宜色身受用。這色身﹐卻原是地水火風﹐假合爲人之皮囊﹐因父精母血﹐交媾淫欲﹐精气相感﹐聚血凝團﹐神識投靈﹐安胎立命﹐皆出二气幻化成身﹐到底無常﹐終歸於土。獨這功過二件﹐卻不幹色身事﹐反是法身受苦。噫﹗大眾﹐你們不信的﹐反說法身﹐原在色身之中﹐色身一死﹐則法身已空﹐人至身死﹐則靈气歸空便散﹐那里說什麼天堂地獄﹑餓鬼畜生﹑法身受報﹖如今我且問你﹐人身一死﹐便气散歸空﹐緣何人家父母過後﹐四時八節﹐就設祭享﹖若說死後這一股靈气﹐不曾陰司拿去考對﹐這生前善惡凶良﹐負欠謀奪﹐殺割偸盜﹐種種冤孽﹐則這一股靈气﹐也就不來受享世間兒孫之祭祀了。旣不來享受世間祭祀﹐則上古周禮等書﹐就不該虛說許多祭文祭器﹑祭儀祭禮﹔孔子大聖就不該說事死如事生﹐事亡如事存﹐祭如在﹐祭神如神在﹔齊明盛服承祭祀﹐洋洋乎如在其上﹐如在其左右﹔詩云神之格思﹐不可度思﹐文王在上﹐於昭於天了。大眾﹐旣傳下這如在其上﹐文王在上之說﹐則我心已存下鬼神來臨之誠了。我心旣已存鬼神來臨之誠了﹐則當日周公孔子﹐這些大聖﹐必定深知鬼神之情狀﹐然後制下這些祭文祭器祭儀祭禮﹐以垂教千百世於無窮。豈有聖人打誑語﹐說謊捏怪的理麼﹖又如今縉紳做官的人﹐封贈官誥追加品爵﹐設使死後的一股靈气﹐散而無知﹐則追封的榮顯已是多了。誰受用金章紫誥﹐恩寵生天﹖若是受福便有鬼神﹐受罪便沒鬼神﹐還是這人心欠明白﹐靈機不悟了。一等奸殺愚徒﹐只知貪酒色﹐昏迷財气﹐未參死後的業根﹐只認現前之血气﹐返彊自吟出幾句詩來說道﹕「莫思身後無窮事﹐且盡生前酒一杯。」再不吟出那兩句詩來說道﹕「身沒萬般將不去﹐冥中惟有業隨身。」大眾﹐業有三種。第一業是不善業﹐一切牽枝帶葉﹐不斷不絕﹐不了不盡的業﹐有因有果﹐有果有報。如不信鬼神﹐不敬天地﹐不怕王法﹐不忠君王﹐不孝父母﹐三綱不正﹐五倫敗壞﹐誹謗聖賢﹐殺盜邪淫﹐姦作凶狠﹐妄爲妄作﹐家門畏懼﹐鄕黨欺陵。這等命過之後﹐墮入地獄﹐獄獄遷流﹐受盡無限苦報﹐後生陽世﹐爲畜生身。畜生報已﹐復轉人身﹐五官不全﹐癡愚昏暗﹐人事不惺﹐人人憎厭﹐人个賤惡﹐身充下役。復作丐人﹐徧身瘡爛﹐臭穢虱贊﹐衣不遮身﹐食不充口﹐饑寒無訴﹐痛苦萬般。死於荒野﹐蟻食狗拖﹐渺渺孤魂﹐復沈地獄。第二業是善業﹐聰明正直﹐廉潔公平﹐六親歡喜﹐鄕黨和平﹐敬父母﹐敬神明﹐禮天地﹐重君王﹐尊師長﹐愛朋友﹐淑身化欲﹐臨財不苟﹐見色不貪﹐五倫不亂﹐百事端詳。以及山中之比邱﹐洞中之老道﹐甘淡薄﹐忍恥辱﹐定力未固﹐道行未全之輩﹐命終之後﹐復轉生人﹐成爲宰官宦達﹐成爲師長尊崇﹐或享現成富貴﹐或得福壽雙全﹐安樂榮華﹐一生快樂。第三業是淨業﹐志在聖賢﹐願希仙佛﹐心存善念﹐說善言身行善事﹐接得善人﹐足踏善地﹐手持善物﹐厚重端嚴﹐身不妄動﹑心不妄遊﹐期於心淸﹐期於心靜﹐久久功深﹐元神泰定﹐常居絳室之中﹐黃庭之內﹐金闕玉堂﹐萬緣頓息﹐諸念皆空﹐獨見眞靈﹐忘形忘物﹐忘境忘機﹐是名爲定﹐這是非同小可﹐便是虛靈不昧的三淸境界﹐上超三十六天﹐下洞七十二地﹐逍遙乎三界之外﹐轉運乎五行之中。這个定中境界﹐杳杳冥冥﹐昏昏默默﹐旋轉天地﹐復歸混沌﹐渾成一气﹐上非天﹐下非地﹐中非人﹐不可言﹐不可說﹐不可思議之中﹐忽然放出神光﹐湧出一輪慧性。分淸爲天﹐分濁爲地﹐理中和之气爲法身。智周三界﹐晃朗太玄﹐無一物能逃其形迹﹐無一事不知其去來﹐無一毫掛礙﹐無一絲遮當﹐無一點塵垢。一切天龍鬼神妖魔﹐悉皆皈命。閻王一見﹐不敢揚聲﹔牛頭夜叉﹐擎拳拱服。持薄無名﹐死冊無姓﹐可以長生世間。說法度人﹐可以飛神羽化。竟入淸虛﹐上朝無始﹐永脫輪回。大眾﹐交關過度的天機﹐只在眞心動靜之間。大靜喚作定力﹐眞定名爲慧光。若不先死妄心﹐安神定气﹐如何能得大定﹖不能常淸靜﹐如何能得入定﹖不能入定﹐如何能得生慧﹖大眾﹐心空則神定﹐神定則光生。若是定而無慧﹐喚作陰神勝陽神了。須要定中生慧。慧卽法身﹐定爲佛士。大眾﹐定是家﹐戒是路﹐慧是生人﹐世間萬物萬境萬事皆是客。若是定慧互相生發﹐入眾妙門﹐則眞主之神通智慧長養已足﹐現出光明。能應萬物萬事﹐不被萬物萬事粘縛了﹔能轉世間萬境﹐不被世間萬境迷惑了﹔能出陰陽生死輪回了。大眾﹐先要明這罪福兩途﹐因果報應﹐依著戒律一一行持﹐絲毫不敢乖戾。至參悟久了﹐自然就淸靜明白了。然後﹐方去靜入觀定。定中本性圓明﹑慧光朗照﹐神气忽然靈悟。則山河大地﹐不出一身﹔萬物死生﹐不出一念。自眞主靈明﹐便有把柄不入輪回。這个中字的功夫﹐父子不能替得的﹐神鬼不能知得的﹐只要你們个人料理去行。大眾﹐我把天梯一堅﹐不知誰得上天梯﹔道筏一撐﹐不識何人登道筏也。聽貧道偈言「愛河渺渺無人渡﹐苦海茫茫少法橋。大眾速持三百戒﹐等閒定慧出波濤。」

十一﹑密行修眞

大眾﹐你們旣是發願修眞﹐要學个全眞道人﹐須要把眞假二字認得分明﹐識个透澈﹐然後去下功夫。把假的竭力去攺換个眞的﹑方是修行人分內之事。大眾﹐你們聽我說个假的﹐好去修那眞的。大眾﹐你這身也都是假的﹐名爲無常的幻形﹐六根究竟要壞﹐六識畢竟歸空﹐咽喉气在千般用﹐一旦無常萬事休。大眾﹐你們豈不見世上生人﹐身長九尺﹐腰闊十圍﹔面如滿月﹐唇似點朱﹔眼如黑漆﹐膚似綿脂﹔相貌堂堂﹐威風凜凜﹔能言能語﹐多智彊謀﹔千般手段﹐萬般機權﹔聰明能文﹐膂力善武﹔髙官猛將﹐藝士材人﹔經營買賣﹐奪利爭名﹔貪榮致顯﹐殖貨興家。畫堂前十二金釵﹐吹彈歌舞﹔玉階上三千珠履﹐進退逢迎。金銀過北斗﹐寶貝等南山。玉食錦衣﹐下箸則珍饈百味﹔交遊豪俠﹐到處則禮節多方。妻年半老﹐便棄舊迎新﹔姬妾成羣﹐忘卻神枯精竭。家私富厚﹐良田萬頃立根基﹔兒女岐嶷﹐官階一品還嫌小。日夜不休﹐迷花戀色﹔愛貪亡厭﹐乏體勞心。暑濕風寒﹐六脈陰陽舛錯﹔驅馳徵逐﹐三魂零落飛揚。百病來攻﹐生老疾苦﹔千災不脫﹐勞倦懨愆。服參苓而不愈﹐呼天地而無靈﹔痛楚千般言不盡﹐一朝气斷落陰司。相貌堂堂﹐未轉牀而人掩鼻﹔威風凜凜﹐才閉眼而面朝天。四肢斂入木中﹐一像惟圖紙上﹔兒女不來替死﹐妻妾無有隨行。死者屍骸未冷﹐生者心念已生﹔兄弟們分財奪產﹐妻妾輩藏寶安裳。有子者﹐且思過日子的法兒﹔無男者﹐就想嫁他人的主意。賓客門前車馬稀﹐常言道「人在人情在」﹐奴僕家中偸盜起﹐欲語說「勢敗被奴欺」﹐門墻倒榻誰來管﹐家業凋零那个知﹖妻淫子不肖﹐各自顧前程。幾曾死而復生﹐那个去而再轉﹖生下來原是空拳﹐死去了依然赤手。色身入土﹐名得歸空﹔善惡兩途﹐分明受報。大眾﹐你們看這些色相的幻形﹐可不是假的。旣是假的﹐他這欲起家求富貴﹑要妻妾﹑愛兒孫﹑受榮華﹑享財祿的﹐一點眞靈﹐確是不假。你們看他這一點眞靈往何處去了﹐分明在於冥中。旣分明在於冥中﹐難道還要妻妾愛兒孫享財祿受榮華麼﹖大眾﹐這善惡兩因﹐罪福兩報﹐苦樂兩果實實如影隨形的。法身受苦受罪﹐豈有絲毫漏脫﹖所以必要大眾把色身看輕﹐法身看重﹐借假修眞﹐保眞棄假﹐以求脫離苦海。然無這色身﹐無從修處﹐便致一靈法身﹐不能自主﹐投入六道輪回轉去﹐就費力了。我們旣已受得人身﹐進了道門﹐便要解脫輪回﹐趁此眼光未落﹐精進修眞。修之之法柰何﹖大眾﹐要將六根門塵掃淨﹐五臟五气安和﹐主人常住靈臺﹐魔賊不能侵擾﹐多行善行﹐拔除罪根。但這修眞法內又有兩途﹐兩途之中﹐有眞有假﹐有有爲﹐有無爲﹐《金剛經》云「一切有爲法﹐如夢幻泡影﹐如露亦如電。」《淸靜經》云「眾生所以不得眞道者﹐爲有妄心。」這兩經所說﹐可知這修眞之內﹐有爲法是不好的了。柰有一宗搬精運气﹐接命添油﹐返老還童﹐長生不死﹐著相去修。又有升鉛降汞﹐打鼎燒茅﹐服食靈丹﹐吞符餐气。這些都算借假修眞﹐都是有爲種種假法﹐豈能見性立命解脫輪回麼﹖要出生死﹐總不是這等出的。大眾﹐借假修眞﹐須要考究生死大事﹐實實明白得个眞路道。其路道何在﹖在你之一心順逆而已。順則由得他﹐逆則由得我。人之色身﹐修也要死﹐不修也要死﹐縱活得千年﹐終歸於土﹐卻爲何來﹖大眾﹐有形卽有壞﹐有始卽有終﹐有造卽有化﹐有聚卽有散﹐有來卽有去﹐有成卽有敗﹐有壯卽有老。這身旣生﹐自然要死。我所說的出生死法﹐不幹這身上的事﹐不過借他做个寓所﹐修我的天命法身而已。外道不明此理﹐卽認了眞﹐著了相﹐把个血肉的色身﹐也要修个不壞不死﹐豈不大可笑呢。我說的出生死法﹐只在身上這點眞心之內﹐所動之念﹐所行之事上去修。妄念不動﹐則法身生﹔法身一靜﹐則天機動﹔天機一動﹐則眞光見矣。原爲這眞光不得圓滿﹐借此色身多行善事而已。善事又有眞假﹐著了相卽是假﹐不著相方是眞。你們看如來不著相布施﹐不著相功徳﹐不著相說法﹐不著相修道。不著相出世﹐所以能出世。能出世﹐所以能出生死了也。淸靜經云「上徳不徳。」是不執著也﹐若是行好就誇己有功﹐行善就說己有徳﹐打坐參玄﹐就言己有道﹐𨿽是眞的﹐只是這一著了相﹐就不是个解脫了﹐如何出得生死﹖不過多活幾年﹐得些福報罷了。福報受盡﹐依舊不能超脫輪回。大眾﹐我勸你們依著太上的說﹐再不差的﹐外其身而身存﹐後其身而身先﹐方能死而不亡。大眾﹐你把身子放在一邊﹐休要拘拘的搖精蕩气﹐貪圖精气升降﹐竅穴疏通﹐血脈經行﹐延年卻病﹐愛著其事﹐反顧色身堅固﹐快活逍遙﹐竟妄卻了自己的性眞﹐終年累日不去照管他。不知那一朝﹐被小鬼等你个不提防﹐忽然勾去﹐你那時節﹐法身何處隨波浪﹐色身還請下泥坑﹐究竟一場空了也。我請大眾密密行功﹐不要只管去著意修色身﹐且去那正經生死上修法身﹐若能密行降心耐性之功﹐早早見了性﹐你豈愁這命不立。大眾﹐我提醒你﹐色身是个房屋﹐法身是个住房屋的主人﹐主人有寶﹐何愁房屋不整齊﹐主人若有病不好﹐或是惹了禍﹐招了災﹐勾了去﹐你那齊整的房屋﹐卻與誰住。大眾﹐再提出了一層﹐使你開悟。色身是租的房子﹐不是買的﹐主人去後還歸泥土﹐地水火風一一分還四大去也。若能密密修成个不著相的眞法身﹐豈愁色身不會安頓一个好處去麼。大眾﹐我有拙偈幾句﹐聽我道來﹕「色身原是法身房﹐內若明時外自光。但願主人修福慧﹐何悉房屋不輝煌。全眞先要消除假﹐眞法須將假法妄。不自誇張不著相﹐雙修性命出無常。密爲忍辱波羅密﹐眞是無爲最上眞。只要息心求解脫﹐幻身放下自眞身。貪生怕死終須死﹐著相修眞豈得眞。如來割截身和體﹐玉帝曾爲忍辱人。忘身殞命三千劫﹐捨國歸山八百旬。道人執著皮囊假﹐萬劫千生那出塵。休用意﹐枉勞神﹐有形到底要歸陰。若還迷失眞如性﹐苦海茫茫沒處尋。噫﹐可憐﹐假中著假重重假﹐枉學全眞那得眞。生老病魔愁死苦﹐死時何異世間人。枉戴黃冠著羽衣﹐何曾識得死生機。爲尋衣食天涯走﹐罪業臨身人化泥。」若不明罪福本來空﹐則生死輪回不息﹔倘未悟假眞原在已﹐則光明智慧誰開﹖大眾﹐各自參詳﹐生死無常迅速。我个所說的密行有三百條﹐卽中極大戒三百細微﹐以修身則身端正﹐修心則妄念消忘﹐內用則聖﹐外用則王﹐可以出世超凡﹐證淸虛之果位﹐可以度人出苦﹐了生死之輪回。第一要緊者﹐是个密字﹐不能密﹐則不能全眞﹐不全眞﹐則心不明﹐心不明則性不見也。大眾﹐如何爲密﹖聖人以此洗心退藏於密。密也者﹐謹警之至也。精密則祕於隱﹐密之極致也。大眾﹐凡要受中極戒者﹐把第一戒至一百戒﹐是淨身的大神咒﹐把這神咒謹愼行持﹐必要此身浮躁盡除﹐變爲澄靜﹐輕狂悉去﹐攺換穩重﹐四大威儀﹐行則必由中道而行﹐坐不偏席﹐立則挺直﹐不許倚墻靠柱﹐扶壁伏桌﹐臥則曲躬側身﹐不許仰面酣呼﹐鼻息如有微聲﹐亦須調適﹐養成个恭而有禮的相貌﹐名喚外莊嚴。第一百戒至第二百戒﹐是淨心的大神咒﹐把這神咒精思合道﹐必要精參密悟﹐念念歸眞﹐頭頭合道﹐字字不放松﹐參了又參﹐悟了又悟﹐遠觀其物﹐近取諸身﹐將狂亂邪僻之心﹐勒除殆盡。眞心泰定。然後自第二百戒至第三百戒﹐是淨意的大神咒﹐絲毫不可走漏﹐其中消息之機﹐往來之理﹐祕藏玄都之府﹐希夷微妙﹐不可思議﹐不可名象﹐可以神悟﹐不可言傳﹐至上至尊無爲妙道盡之矣。大眾﹐這个是密行修眞的功夫﹐你們再聽一言﹐仔細記著﹐至道切忌宣泄。大眾﹐原爲修眞﹐出離生死﹐豈是尋常小事麼﹖天機不密則漏泄於匪人﹐故紫陽張眞人三傳匪人﹐三次遭天譴﹐故不可泄。何況要超出輪回﹐跳出世界﹐做个萬劫不壞的眞人﹐豈非天地鬼神所忌﹐陰陽造化所嗔﹖且你這一翻逆運倒行﹐與世法冰炭了也。須謹愼周密﹐不然﹐六親不喜﹐九族成仇﹐妻子不情﹐朋友不信﹐皆從不發勇猛大志﹐所以有退道心焉。

十二﹑報恩消災

大眾﹐旣是出家﹐以求出世﹐世法中所結的千生夙業﹐累代沈冤﹐都要懺除﹐從今消滅﹐後不復生﹐方能淸楚那酬償報對之苦。這一說﹐仍是下乘劣報所爲﹐乃是逃冤負債之徒﹐怕死貪生之輩﹐志小無能之下士。此人心地不明﹐性天未現﹐只圖眼下﹐不顧來生﹐我如今且把這一種的外道﹐對大眾說一件來﹐知道知道。有一道人半路出家﹐參訪雲遊﹐遇見幾个侶伴﹐同發下願﹐結庵在山東嶗山修行。後因兵亂﹐便同相下山﹐到河南王屋山下﹐住單打坐。六人一處﹐𨿽是同處﹐卻又不同志願﹐各人有个功夫。住了一年﹐去了三个。只剩了三人﹐重發心願﹐共求出世。後來三人之中﹐先有一个坐化了﹐這兩个越發有志气。繼又坐化了一个﹐只存這一个獨自孤修。打坐之時﹐入定中﹐魂遊天臺山﹐忽遇見後化的道友﹐二人甚喜。後化的說道﹕「遇得有緣﹐正要對你講講﹐你可將前年所發之願﹐攺這一攺。我當日發願修行﹐要懺除冤孽﹐以求解脫。誰知前日塵數盡時﹐到了三天門外﹐考對曹司﹐髙聲吩咐說﹕『某人冤根尙存﹐劫數難逃﹐天榜無名﹐丹臺無位﹐不得前進﹐可至雲臺山﹐三元都會府受職。』隨卽罡風灝气﹐將天門遮蔽﹐不見其處﹐我身竟至三元宮府。見三官大帝﹐將薄子一查﹐說﹕『汝乃下乘小志旁門﹐妄想超脫﹐今姑念汝迷途無知﹐天臺桐柏宮山神缺職﹐汝且到彼權署其事﹐待陰曹出缺﹐準汝實授。』我卽哀求開示﹐以便陰修﹐三官大帝慈顏吩咐曰﹕『汝在蒲團上打坐時﹐意想未淨﹐心念未空﹐不曾看透色身是空﹐性靈是實﹐不曾悟到空中不空。只知道千生冤孽懺除﹐累代怨仇消滅﹐出家之後﹐冤愆罪債﹐不復再生。就未嘗深參澈悟﹐性靈中如何消滅怨仇﹐如何懺除冤孽。誰道你歷劫積來冤孽﹐累世造下怨仇﹐就許你口中一說﹐心中一想﹐便能冤孽罪譴﹐隨風擺脫了麼﹖還須入門立志﹐學最上乘大根大器﹐普度爲懷。夫上乘大器﹐凡心頓滅﹐則天地皆空﹐幻相成灰﹐斯人我一體﹐獨有宿業沈冤﹐嘗不能解﹐負財負命﹐豈可小看﹖所以古佛阿利王割截肢體﹐還償夙孽﹐絲毫不掛﹐方證釋迦牟尼。六祖大師﹐洗淨沈冤﹐細微承受﹐方證西天大鑑。今汝志小根劣﹐不肯酬還冤負﹐只想逃脫苦惱﹐把色身認得太眞﹐惟怕仇對來﹐受刑受打﹐受殺受痛﹐一心只圖色身常享快樂﹐這點怕償私心﹐就是劣根﹐卽爲下乘了。夫冤根不空﹐復生後劫﹐孽因尙在﹐他生又遇﹐名爲出家﹐實爲逃苦。不能脫苦﹐劫劫纏繞﹐代代連綿﹐皆因始初願力薄﹐而志量不宏。此生出家﹐止名修福﹐不名修道﹐本當應入輪回﹐轉胎洪福。只緣汝曾諷誦《上帝法寶》一百卷﹑《彌羅寶號》三年﹐心誠念切﹐列銜充正一眞人之職﹐該實授地府曹之爵。今緣汝在世﹐爲齋主誦經﹐並不曾錯人功課。至於受人財物﹐也已施散用去﹐理合加功﹐加那一階。該冊入選﹐充洞天山神副職﹐速去管理﹐陰加修煉﹐莫邂怠去。』我便恍然自悟﹐自悔志气不宏。始明因小則果小﹐願大則報大。今已悔不及了﹐正要入你淸淨神悟境地來﹐對你講說。只因各守職掌﹐不敢離山界而遊。道友今來得正好﹐你可去重發志願。凡有冤親﹐不辭報復﹐一心不退﹐方能果大。若少存掛礙恐怖之心﹐便有逃脫之考﹐就你得了手﹐果位亦不能大也」。言畢不見。道人出靜﹐自此方知是个獨善其身的下乘外道﹐將來還是守山鬼。因急焚了艸庵﹐背了蒲團瓢拐﹐更重新參悟心地上用功。忍一切辱﹐受一切苦﹐修一切行。驅除雜念﹐磨煉身心。發願有冤結者﹐刀斧不避﹐照舊抱除。有夙孽者﹐水火不辭﹐依劫還償。將這血肉之身﹐視之有盡﹔將這性天之命﹐淸淨奉持。無掛無礙﹐不擾不驚。赤條條﹑光灼灼﹑圓陀陀﹑淨裸裸﹑去來自在。有福不願受福﹐有苦不辭受苦。賚此一志﹐又經多年。忽又一朝﹐靜境中﹐見一道人﹐進參禮拜。視之﹐卽前番初化之道友也。形容照舊﹐面目慚愧﹐不敢仰視。問其來由﹐原系受師中之邪道﹐不明中理﹐常以神气﹐注想丹田﹐久久功深﹐成一守屍鬼。其光只有尺許﹐只照自己一身形骸軀殼﹐一身之外﹐依然昏暗﹐不見一物。今因這道人入靜﹐光大了﹐攝入這先亡的一道友﹐入其靜境中來。少刻亦不見矣﹗只因這後來未亡的一个道人﹐越發解悟性理。原來命在性中﹐添一分解悟﹐則多一分光明﹔多一分光明﹐便多一分智慧﹔多一分智慧﹐便多一分福徳﹔多一分福徳﹐便髙一分果位。於是出靜。這位道士﹐自問六根掃蕩﹐八識消融﹐五蘊皆空﹐七情斬斷了﹐正具最後皈依常淸常靜大天尊。無柰父母生成﹐天地化育﹐凡軀气數﹐運限告終。至次日﹐到山下外護諸門說﹕「我今要別過列位﹐回首去也。」眾人曰「爲何要這等速行。」道人曰「我三業已償﹐但少四恩未報﹐只得再生﹐了此一念。」言畢拱手﹐回向禮拜虛空﹐完卽坐化了。大眾﹐你們聽著﹐其道錯正不同﹐其願大小不一。這三个人﹐看其回首﹐果地品位﹐就大小不一般了。大眾﹐志大者爲大人﹐志小者爲小人。夫志不大﹐則心不廣。心不廣﹐則量不寬﹐願不普﹐量窄願隘﹐知淺見隘﹐便所養之气不能浩然。气不浩然﹐只充塞得一个幻囊皮袋﹐不能充塞得太虛﹐位乎天地﹐貫乎日月﹐透入萬類也。何得名爲大哉至道耶。大眾﹐人生天地覆載﹐日月照臨﹐父母養育﹐君師教導﹐謂之四恩﹐這四恩宏深無盡﹐不能答報﹐還墮落色身﹐五蘊災苦﹐還未超脫﹐雙修福慧﹐還難綿永。大眾﹐今旣皈依三寶門下了﹐災苦何還不超脫﹖福慧何還不綿永﹖蓋冤債卽夫妻兒女的愛根﹐福慧是富貴安榮的欲海﹐古聖說﹕「愛河千尺浪﹐欲海萬層波。」須到水漧波盡﹐澄澈性源。你須悟古今人物﹐哪个不是同此性源﹐胎卵濕化﹐不有知覺﹐體認這物我同源﹐便是報天﹐生生不息﹐廣大慈悲﹐納污忍辱﹐又哪个不是同此气魄﹐飛潛動植﹐賴之長養﹐便是報地。性地光明﹐性天圓朗。逢幽暗人﹐眞言開示﹐指破迷途。遇昏溺者﹐度生說法﹐撥開障礙。便是報日報月。謹依師訓﹐恪遵國法﹐敬奉王章﹔不致越分﹐悖徳乖常﹔守淸規而遵教典﹐祝聖壽而保皇圖。傳諸後人﹐昌明正道。便是報君報師。身體受之父母﹐發膚不觸穢污﹔消除人我之私﹐懺拔幽冥之苦﹔過去父母之劬勞﹐祝解多生之業結﹔現生眷屬之辛苦﹐拜償煩惱之愆尢﹔只願盡此色身﹐孝無已日﹐不度父母﹐自不登眞﹔恭敬一切人之父母﹐皆如我父母一般孝敬﹔覆護一切人之子幼﹐皆似己身一般慈愛﹔俾七玄上舉﹐三代髙衝﹐便是報父母。大眾﹐此心若有障礙絲毫﹐如何見得三淸上聖﹑玉帝至尊﹑三官四聖﹑五老七眞﹐報天報地﹐報日月﹐報君師﹐報父母呢﹖汝等今常分人我﹐慣發無明。心胸狹窄﹐一事不能忍。肚量淺小﹐一人不能容。不察來歷﹐錯誤是非。榮則喜﹐辱則怒。志不篤厚﹐念不光明。心無涵容﹐身多逸怠。以小失爲無關﹐以片長卽自恃。如何喚得報天報地報君師報宗親呢﹖大眾﹐你要報天地之恩﹐須要明天地之道﹐體天地之心﹐通天地之理﹐達天地之徳。暗室不欺﹐一切妄情俱斬盡﹔慧光普照﹐萬般垢穢實能容。虧裏喫虧﹐無一絲爲我﹔苦中喫苦﹐絕萬樣偸心。功夫著實﹐境地光融。徳重道髙﹐鬼神欽服。神淸慧發﹐物化人皈。上可感通帝座﹐下可役使雷霆。旱則禱雨潤蒼生﹐澇則祈晴消水厄。妖邪伏匿﹐魑魅逃亡。上祝金湯永固﹐聖壽無疆﹔下祝天下歌謠﹐萬民樂業。這算能闡宗風﹐興行道化。況我大眾父母﹐懷胎十月﹐乳哺三年﹐辛苦萬千﹐恩深罔極。及至長大﹐希望養老送終﹐門閭光大。君則宵衣旰食﹐六部九卿﹐分理宣化﹐除姦撫字﹐遏惡止非﹐尊賢重徳。師則震聾豁瞽﹐則地法天﹐三綱賴以明﹐五常賴以悉﹐善惡知分﹐人禽之別﹐徳豈淺鮮乎哉﹖汝今在家旣不能孝養父母﹐出仕又不能爲國宣猷﹐衣則叨千門布施﹐食則賴萬姓耕耘。惟是逐浪隨波﹐終朝混混﹐遊手遊食﹐口裏喃喃﹐不修道徳﹐不依科戒。動則違條﹐神昏心散﹔登壇祝國﹐則鬼神不降﹔驅邪淸癘﹐則災疫不痊﹔符法不靈﹐祈禳空設。下劣的﹐遇陰遇澇﹐反有呵風罵雨﹐恨地怨天﹐亂走胡行﹐反有逆親忤族﹐破律嗔人。大眾﹐你們見牛馬驢騾﹐豬羊犬豕﹐亦具五官六眼﹐陰陽牝牡﹐知覺靈性﹐只是於今﹐多這一口尙能言爾。咦﹗爾時律師復示偈曰「定慧雙修戒律精﹐天堂地獄自分明。寸絲不掛光恆澈﹐萬累消忘心便淸。受命由天原不易﹐了生出死要心誠。旁門詭異多岐道﹐普勸同人悟正貞。四恩未報心慚愧﹐三業猶存道不成。欲報四恩先守戒﹐要消三業具修眞。守戒自然行正道﹐修眞究竟悟浮生。浮生旣悟無常透﹐三業空時報四恩。避俗離家欲出塵﹐貪嗔癡著總難眞。凡情盡處心方淨﹐天性明時道可親。看破色身誰是實﹐洞觀物事孰長生。絲毫不掛三心了﹐十戒全皈自在行。」

十三﹑立志發願

大眾﹐自古聖賢仙佛﹐看破世情﹐一切有爲﹐凡所有相﹐皆是虛妄。便欲出世超凡﹐了悟生死﹐深入山林﹐忘身殞命﹐以求至道。大眾﹐你們只知聖賢仙佛之名﹐卻不知聖賢仙佛之實﹔你們皆有要成聖賢仙佛之心﹐而卻未立得聖賢仙佛之志﹔你們皆欲證聖賢仙佛之果﹐而確不修聖賢仙佛之因﹔你們總要到聖賢仙佛的地位﹐恰又不發聖賢仙佛之願力。所以說得行不得﹐只因口明心不明。蓋道之不明者﹐在乎不遇明道之人。而道之不行者﹐在乎不得行道之士。夫所以名稱謂之道士者﹐何曾知道士之精微﹖所以號喚謂之全眞者﹐那个行全眞之實際﹖無怪乎教門頹敗﹐祖道凋零。你們今日旣皈依三寶﹐受持戒律﹐可謂得遇明道之人了。但要依我眞言﹐去行那聖賢仙佛之事﹐方喚作行道之士。大眾﹐聖賢仙佛﹐未成道之先﹐也與你們一般的是个凡夫﹐不曾多隻眼睛添著只手。只因他能立志﹐要求出世之法﹐明生死之機。這个志气﹐便與凡夫髙明百倍﹐廣大萬分。身子𨿽系凡夫﹐心念已具聖體了。但聖人﹐不是空空的口裏說要出世﹐他便眞眞的心裏存著﹐行那出世的事來。所以喚作有大雄力﹐存大悲心。大丈夫﹐天人師﹐總是个立志來的不凡。所以行事﹐行得不小。轟轟烈烈﹐慧劍橫肩﹐豎起眉毛飛閃電﹔威威赫赫﹐戒刀齊頸﹐睜開眼目動雷霆。外道心寒﹐悉皆遠遁﹔邪風膽顫﹐總願皈依。髙登九品蓮臺﹐直上法王寶座。口出語言音響﹐聞者皆是淸淨法音。使一切天人﹐醍醐灌頂。身出梵炁妙香﹐見者皆得普蒙解脫。使無鞅數眾﹐酥酪成河。得道之後﹐大志已遂﹐又發大願﹐無人相我相眾生相壽者相。不願自度﹐惟願度人。以自度之法﹐普度眾生。而不以自度之心﹐而責眾生。以百姓之心爲心。百姓﹐卽眾生之別名也。眾生卽我之同類也。以同類之法﹐救同類之人。不度眾生﹐不願成道。淸靜經云「𨿽名得道﹐實無所得﹐爲化眾生﹐名爲得道。能悟之者﹐可傳聖道。」大眾﹐聖賢仙佛﹐不異於人。這不同處﹐只在公私兩字﹐聖人只是公平正大﹐爲人不爲已﹔凡夫只是偏邪私假﹐爲已不爲人。聖人只是淸明沈靜﹐凡夫便是濁暗浮躁。聖人只是內用剛以制身﹐外有柔以服人﹔凡夫便是內用柔以恕已﹐外用剛以責人。聖人常恐自己有非﹐凡夫惟責他人之過。聖人越任事處﹐常細心爲﹔凡夫越擔險事﹐粗心過大。聖人未曾有死﹐先明死後之機﹐凡夫死在目前﹐尙且只圖生計。聖人要出世法﹐將世法煉心。爲人子則盡孝﹐爲人臣則盡忠﹔凡夫不但不知出世法﹐連世間的法尙且不知﹐那里知道忠於君﹐孝於親。可憐這昏迷不悟的眾人﹐旣不知世法﹐又不知出世法。終日醉生夢死﹐虛生浪死﹐朝生夕死﹐偸生怕死﹐盲生瞎死。把一點的眞靈性理﹐沒在臭皮囊內﹐萬劫漂淪﹐不知顚倒﹐翻來復去﹐換面攺頭﹐輪回不已﹐不知何時才得出頭耶。大眾﹐旣已受了戒﹐便是出了頭也。出了頭﹐便可出得苦。出得苦﹐便可出得世了。大眾﹐要出苦﹐先受苦。不受苦﹐難出苦。須要依那聖賢仙佛的實話﹐不要圖那聖賢仙佛的虛名。須要立起聖賢仙佛之志﹐不要空說聖賢仙佛之言﹐須要修下聖賢仙佛之因﹐不要指望聖賢仙佛之果﹐須要種下聖賢仙佛之根﹐自然有那聖賢仙佛之報﹐須要積下聖賢仙佛之徳﹐自然得那聖賢仙佛之道﹐須要行出聖賢仙佛之事﹐自然證那聖賢仙佛之位。若是行不顧言﹐言過其實﹐就是不長進的凡夫。妄想聖賢仙佛之道﹐豈是這等沒志气的人行得的麼﹖大眾呀﹗須要立下大志﹐發下大願﹐方能出世也。卽說偈曰「戒子志心聽我說﹐立志能將生死脫。先須受苦制身心﹐苦盡甜來死復活。自心立志出塵埃﹐出世凡情逆轉來。倒拈斗柄巍巍立﹐不動眞空白玉臺。不願有爲成外道﹐不願無爲迷異教。不無不有願中和﹐非有非無修覺照。立志不隨境界轉﹐境界險危心不亂。能將心法轉境界﹐智慧天開光徧滿。立志不隨世物移﹐被他移動施眞機。威權一失魔頭手﹐輪轉由他悔已遲。立志不爲事理障﹐執滯存畱牽著相。理明事澈障成空﹐解脫眞空消幻妄。立志不隨耳聽聲﹐耳根內聽見宗眞。精防耳泄迷眞性﹐忍辱先須塞耳聽。立志不隨目視色﹐含光內照生虛白。睛防光泄蕩元神﹐眼不見時心主一。立志不隨口出言﹐合道希言歸自然。說法無聲說法竟﹐無說無言气自綿。立志不隨舌嘗味﹐害命殺生神鬼忌。金漿玉液醴泉馨﹐神水津津甘露沁。立志不隨鼻臭香﹐人心動念壞眞常。自從解脫天香後﹐各有心香獻上蒼。立志不隨身亂動﹐常守威儀絕怠惰。不孝污濁敗靈根﹐道體端嚴恭敬座。立志不隨心忤物﹐動怒生嗔沒來歷。降伏其心順理行﹐和气溶溶神暢悅。立志不隨意攺變﹐誠意貞當時刻念。心無二念意無他﹐愼獨誠存歸一願。立志不隨愛緣牽﹐愛緣牽絆索繩纏。須把愛緣根掘斷﹐斬盡萌芽上法船。立志不隨狂劣友﹐劣友狂徒心不久。退人道念喪眞心﹐敗教如何同伴走。立志不被盲師誤﹐六根六塵心不住。不依一法見眞機﹐外道旁門身不度。立志先受初眞戒﹐十戒能持心不壞。降心守律不迷眞﹐四大威儀勤不懈。立志進受中極戒﹐密行微功觀自在。色身解脫成法身﹐了證三身超劫外。立志報恩心念切﹐四大恩深須了結。能將身命報深恩﹐孝子忠臣天地悅。立志修眞先去假﹐不敢推聾並學啞。眞心實意不欺瞞﹐些須假便驢牛馬。立志斷除殺盜淫﹐酒色財气貪癡嗔。六欲七情三毒業﹐永絕重生迷自心。立志不修中下乘﹐不離福報報有盡。大乘淸靜解脫道﹐最上一乘志願成。立志苦修心不退﹐滅卻千愆並萬罪。性明智慧福無涯﹐大徳巍巍天地位。立志皈依戒定慧﹐無上法門無障礙。無遮無蔽大光明﹐無垢無淨無怖畏。無生無死出世法﹐無滅無增無對代。無相無爲無品載﹐無極無尊無上貴。超離三界達三淸﹐梵炁彌羅登寶位。立志皈依元始尊﹐道經師寶鑑臣心。臣心立志超塵劫﹐了悟身心不轉輪。志心發願願我等﹐從今立志除虛誑。願將身命付虛空﹐心念眞如空假妄。願學最上一乘道﹐願心不著一切相。六根淸淨六塵空﹐謹奉帝經先斷障。願消情識悟眞宗﹐不將至寶隨魔轉。願將心命等虛無﹐不令性命拋流浪。願明生死超世界﹐法界寬洪法身大。法身圓滿法界空﹐法界眞空大無礙。願度自身出生死﹐自度度人無彼此。惟願普度一切人﹐一切眾生如自己。願心堅固得圓滿﹐願得眞機能逆轉。刀斧傷身身不辭﹐水火漂梵心不軟。三災八難並五苦﹐但願擔承休逆忤。願力𨿽窮志不摧﹐一切天魔難隔阻。陽九百六劫難逃﹐身壞形亡願不拋。石爛海干心不敗﹐志願金剛定慧牢。設使沈淪無間獄﹐定孽不辭無退縮。願將自造惡孽因﹐忍辱苦心受滿足。願明無始沈迷性﹐願入無漏常靜定。願將肝膽濟三塗﹐願入無遮大明鏡。願將悲念救眾生﹐願化良醫療世病。願於苦海駕慈航﹐願度眾生出幻境。天地萬物一切眞﹐元始祖炁一切神。聖賢仙佛一切誠﹐普勸大眾一切身﹐同隨解脫出凡塵。」大眾﹐那立的苦志﹐發的大願﹐於今一一吩咐﹐行行叮囑。汝等興道化的髙徒﹐闡宗風的仙子﹐續道脈的靈童﹐破天關的道士。十洲三島﹐均皆聽見﹐均已知聞。各各尋思﹐早早打點一个修得的志願﹐眞是便宜。咄﹗此身不向今生度﹐更待何生度此身。光陰如箭﹐日月如梭﹐你們自出家以至於今﹐耽延歲月﹐捱誤年光﹐頭髮如霜﹐皮膚紋皺﹐齒牙漸落﹐筋硬皮寬。噯﹗骨軟﹐則是不能遠行﹔血耗﹐則力不能持重。精枯腎敗﹐則兩目昏花﹔神倦心狂﹐則一靈不定。魂消魄壯﹐則兩耳垂聽﹔胃彊脾弱﹐則飯食漸衰。大眾﹐要知此身原是幻的﹐任憑堅彊﹐總有死的日子﹐只是遲早不同。似這耳聾目暗﹐舌燥口漧﹐牙落齒搖﹐腰疼背曲﹐法白鬢焦﹐筋骨硬了﹐手足痺了﹐志气短了﹐心灰念冷﹐都是閻王送下的邀帖﹐恭候早臨。你們休得只顧老婆心腸﹐豆腐生意﹐孩子見識﹐畜生樣癡迷﹐只顧目下﹐不顧來生。假如今日今時﹐鬼來勾你﹐你亦含忍﹐只得要去。難叫你是道人﹐出家脫俗﹐躲得過﹐避得的了麼﹖何不細細看透﹐早早解脫了罷。監行一著﹐撤手便行﹐方見得是个大丈夫﹐奇男子。立志气﹐有手段﹐出世修行。不然﹐虛怯怯的神思﹐軟擻擻的面目。四大之風火地水﹐各自在奔投﹐一生之視聽聰明﹐大家分散。喞喞噥噥﹐飄飄蕩蕩﹐悠悠揚揚﹐沈下地獄裏去了。嚀噯呀﹗大眾﹐修行不立志﹐卻似傀儡戲﹐鑼鼓一場完﹐看你何處去。立志方能出世間﹐若無志願萬分難。惟能立志修眞道﹐大力神通不等閒。

十四﹑印證效驗

諸子﹐要修淸靜無爲自在的妙道﹐須要有志向﹐做那自在的。若自在行得去則自然之道﹐也就在其中。假如自在上行不去的﹐其人就能自然了麼﹖連世事不能做全﹐怎麼能自在乎﹖仙師有云「欲修仙道﹐先修人道。人道未修﹐仙道遠矣。」儒門曰「先齊其家﹐而後可以治國。」齊家猶人道﹐治國猶仙道。家不能治﹐豈能治國乎﹖釋氏曰「須盡凡心﹐別無聖解。」這凡心乃三綱五常之理﹐如依此行完﹐卽人道全﹐而修仙不難矣。𨿽不能成聖成眞成佛﹐也容易的了。如何進修仙道呢﹖諸子﹐你們自入玄門﹐學做道士﹐拜師傳訣﹐便去打坐靜心﹐自謂凡世人道已盡矣﹐將來仙道指日可期。豈知自己待師的恭敬之心﹐全未盡得﹐所傳口訣﹐正旁莫辧﹐就要劈空下手。才下手﹐便求效驗。坐了三日兩日﹐見沒有光景﹐就撇下。又去拜个師父﹐得了兩句說話﹐又去坐。這一點求道的心﹐又不上兩三日﹐又圖效驗﹐連念頭也捉不止的。這等心迷智淺﹐枉自薄薄的修爲﹐千思萬想﹐神不能安﹐只算做夢一般。坐上二三十年來﹐還是一个凡夫。死到頭來﹐尙不自知。可惜了虛度時光﹐空延歲月﹐水中撈月﹐鏡裏攀花﹐看得容易了。那有現成仙人之理﹖可憐你們盲師搬弄﹐外道欺瞞﹐我也不再宣。惟勸你們只將戒行精嚴一章﹐立志報恩等事﹐翻覆參詳﹐先正了念頭﹐除去了煩惱無明等心。一心向道﹐皈依三寶﹐口誦眞經﹐依律行持﹐在十方堂坐下一百日﹐外相莊嚴﹐色身穩重﹐諸事不亂﹐身體端正。然後動行禮拜﹐啟請眞師﹐發願不學中下二乘﹐志心皈命﹐願聞無上至眞大乘淸靜解脫自然之妙道﹐了悟生死﹐永出輪回﹐方可來受初眞十戒。大眾﹐如何如是﹐道以變化气質爲先﹐得聞道後﹐方許上蒲團冥心息念﹐絕慮忘情﹐心地用功﹐全拋世事。把那轉受中極三百大戒﹐細細參悟﹐了澈精通﹐方知大事因緣﹐只在身中﹐不在心外。密地參悟眞切﹐妙行圓滿﹐印證虛無自然﹐百尺竿頭﹐又有進步。不得扭曲作直﹐無知彊辯。認得了處道場﹐或得了一个庵廟﹐收了一兩个徒弟﹐自己便心滿意足﹐驕傲起來﹐不把那戒定慧放在心裏。並不效法那律長戒師﹐威儀嚴密﹐又不與同門侶伴和同。瞎字不識﹐半竅不通﹐人還不曾變全﹐妄自尊大﹐向人說﹐我們是上乘的功夫。拏把扇子﹐寫了幾句丹語。掛个袋兒﹐裝了幾部丹經。葫蘆弄得許多﹐搜尋許多艸頭放在內﹐賣騙俗人銀子﹐只稱異人傳授﹐海上丹方﹐取得銀來﹐買酒買肉。滿口狂言﹐脈理陰陽﹐全然不達﹐胡亂拾著幾个方子﹐假說立功。終日嘵嘵﹐談天說地﹐東走西跑﹐尋衣覓食。敗壞太上的法教﹐玷辱全眞的聲名。毀律之徒﹐破戒之士﹐罪孽種子﹐將來惡貫滿盈﹐自有天曹責罰﹐永墮地獄﹐可哀可痛哉﹗再有一等﹐才入道門﹐志小願窄﹐只要打坐偸安﹐不肯降心伏气﹐割愛絕情﹐只就拖泥帶水﹐著相存心。只管望功夫效驗﹐運气搬精﹐玄竅昏迷﹐認賊爲子久久不悟。不肯虛心求證﹐觀訪參詳﹐積至幻熟﹐致不可救﹐多有自傷身命﹐墮落輪回。把無極大道﹐當作血肉團中之物﹐把識神認作元神﹐隨他而轉﹐如何能了得生死麼﹖諸子﹐你們切要記我語﹐把這些旁門左道﹐邪法岐支﹐一切急早掃去﹐放膽撇開。將身心意﹐磨煉於天命性中。切勿貪圖眼前效驗﹐只要心上參悟﹐有志把這條心﹐一直行去﹐卽銅墻鐵壁﹐也要衝開﹐自然有个出頭的日子﹐果熟蒂落時到﹐心靈恍然大悟﹐通天澈地了。若福薄緣淺﹐須要積徳累功﹐勇猛精進。或一世不悟﹐來生自悟﹐來生不悟﹐使千生萬世﹐卻少不得一悟。立下這个志願﹐悟道之心﹐劫劫不退﹐定然是个大悲大願的賢哲﹐畢竟成道。然而洪福易修﹐淸福難修。你們有志去做出世的道﹐是正道﹐不是那存思烹煉﹐求長生不死的外道。那乃萬代千秋﹐一个看山守尸之鬼。這無極淸靜正道﹐是毋期速效﹐不求近功﹐不定三年九載﹐只以見性爲主。效驗日日有﹐時時變﹐津潤口香﹐手足堅實﹐頭生圓象﹐腦啟天門﹐腹內火蒸﹐渾身骨響﹐然這是中下修功﹐須要步步節節歸入道體。蓋道本至虛﹐體本至無﹐故爲無極﹐若功失所歸﹐而以現得爲得﹐便是旁門外道﹐所以失之毫釐﹐謬以千里者也。至於拘名執象﹐安甚鑪﹐立甚鼎﹐子時升鉛﹐午時降汞﹐進陽火﹐退陰符﹐按卦行功﹐依時取驗﹐不識返還道體者﹐都是下乘小道。若夫淸靜無爲﹐乃是自然還返之妙道﹐與此大不相同。假如皇經﹐發心立志﹐矢願超凡﹐這一初心﹐便是玉女放香了。心香才放﹐便有四生六道﹐聞此香者﹐普得開度。這此放香﹐便是功夫﹐這此聞香﹐便是效應了。又如玉帝放光﹐就將一切諸天諸地﹐無極世界﹐都攝入光中﹐如無邊明鏡﹐互相容入﹐便是效應了。又如斷障是功夫﹐十七光﹑三十種功徳﹐便是效應了。功徳品﹐報應品﹐便是誦經人的罪福效應了。如你們先是輕浮躁妄的人﹐口不住﹐都是胡言﹔手不停﹐只是多忙﹔腳不止﹐只是瞎走﹔坐不止﹐只是歪斜﹔睡不安﹐身多反復﹔兩眼周張﹐東看看﹐西望望﹐走將來一陣風﹐不像修道的行徑。好如未穿鼻的牛﹐無籠頭的馬﹐不遵道路﹐中正而走。如今受戒﹐穿氅帶巾﹐托缽著鞋﹐身子裝了一个全眞的樣子﹐跟人學事﹐聽言見樣﹐把從前粗魯慌忙之狀﹐學做從容禮道之人﹐這是持戒功夫。變化气質﹐攺爲道貌﹐使人一見起敬﹐這便是持戒的外相了。若能持妙行﹐精思合道﹐只求明心見性﹐不圖效應﹐只愁功夫不到﹐不愁效應不來﹐自然大候熟時一悟到底。若是行持不密﹐只是兩念三心﹐間斷疑惑﹐心不眞則神不靈﹐念不純則气不聚﹐神遊气浮﹐心念不切﹐效應從何而來﹖你們今日﹐旣有大志﹐要脫輪回﹐且把量放開些﹐功夫著緊﹐效應放後﹐就妙了。譬如良醫下藥﹐務在中和﹐庸醫下藥﹐多求速效﹐不顧本源﹐只圖見效早﹐見了近效﹐畢竟傷了元气﹐本元一時不復﹐恆多變癥﹐病人不知﹐後悔無及。大眾﹐若果朝朝夜夜﹐按律行持﹐依科修奉﹐時時提起﹐刻刻推求﹐何愁不效。然𨿽有些胸中擴落﹐眼界澄淸﹐還須遊志降心﹐親近有徳﹐就證髙明。萬不可著了我相﹐忘了人相﹔又不可著了人相﹐忘了我相。兩心不起﹐四相皆空﹐自有徳福效應在後。大眾﹐那修道全憑一點心﹐心眞念切道相親。若然了念心虛靜﹐何處功夫不得靈。心要冷﹐念要灰﹐冷灰爆出荳巍巍。眞火炁﹐能照物﹐太陽天上放光輝。戒行功夫密密持﹐定中效驗慧光知。內中黍米包天地﹐說與旁人卽是癡。諸子畱心聽法言﹐粗心浮气怎成仙。速依戒律修功行﹐志堅心篤斬意念。潛修密密山中坐﹐閉轉山門心不粗。四相皆空心又靜﹐兩心不起道和通。今把天機泄與君﹐見功只在用功心。勤功苦行多靈驗﹐刻刻時時密又深。心中內靜自家思﹐不許旁人半點知。自心境界多休著﹐方是心頭大悟時。癡貓守窟動無明﹐妄想胎圓產聖嬰。金公何日騎蒼虎﹐木母誰家跨白龍。頂現三華光灼灼﹐身藏五气兀騰騰。可憐不識眞消息﹐閉塞靈臺性不通。語君莫謗戒門低﹐戒是無爲入道基。浪裏撐來超海筏﹐空中豎起上天梯。莫誇自己生驕慢﹐莫謗他人辧是非。你不受時由得你﹐何須障礙動人疑。口頭贊嘆心頭喜﹐方是興玄護教人。若生毀謗招天譴﹐因果從來的的眞。咄﹗放著好人勿做﹐放著好話勿說﹐放著大道不修﹐只要弄巧成拙﹐不從戒定修行﹐怎得太上衣缽﹖不從福慧雙修﹐怎得身心解脫﹖不明道理胡行﹐怎得撥開機括﹖不除障礙無明﹐怎得心量開闊﹖多罪不如少罪﹐亂說不如不說。至道不同外道﹐容爾輕談弄舌。到處口訣賣錢﹐罪福髙低明白。若是迷而不悟﹐將來有死無活。轉身就是豬羊﹐業報被人屠割。難逃天地幽明﹐五臘三元考察。須知日月陰陽﹐不是糊塗墨黑。自然昭見這人迷﹐大眾心知莫謗非。重重哀憫慈悲勸﹐三千大戒早皈依。心無障礙是非空﹐坐臥行持處處通。孽火從今虛焰化﹐夜光報道法堂紅。戒定慧中生解脫﹐守戒志誠親越歷。若疑戒律誑流傳﹐天厭自當招拔舌。學人開悟無疑惑﹐不停浮雲風捲澈。劫外逍遙自在行﹐恍然斬斷閒藤葛。依科奉修禮天尊﹐口不揚聲頭不傾。內外一種神不忒﹐𨿽是凡身道已成。道成非易亦非難﹐戒持戒縱在心間。生死死生出戒定﹐旣皈休忽戒爲頑。

十五﹑保命延生

諸子﹐貧道前日上座之時﹐頻頻的參勸你們﹐都要發勇猛﹐立大誓願﹐惟求早明生死﹐不可小了志气﹐學那貪生怕死二乘道。今日反又說个保命延生的心法﹐豈非兩舌妄言﹐迷惑眾生了麼﹖諸子﹐我所說的保命延生之心法﹐卻非執著形骸﹐單言精气﹐叫你們保那後天的壽命﹐延這現在之浮生也。今所說保命者﹐乃天命之謂性﹐乃保守上天所以畀賦之命﹐居易以俟之也。所謂天命之謂性﹐釋家之慧命﹐道門之本命星也。這个命字﹐乃死而不亡之壽。又《金剛》云「何得長壽﹐金剛不壞身。」又天命不二﹐修身心俟之。又窮理盡性以致於命﹐立命之要理也。所說延長﹐不是祛病延年﹐長生不死。乃是萬劫不壞眞性﹐亙古長存之法身﹐化育羣生之體像﹐非常體也。若指皮囊﹐修養起來﹐亦多活幾年﹐不過死得遲些罷了﹐總非眞道。我今指此修養而保命者﹐一天地而齊萬物。天地𨿽有動變﹐而我本性無有動變。萬物都有終窮﹐而我道體無有終窮。天地萬物皆有劫運往來﹐元會運世﹐而我之湛然眞常﹐虛靈不昧﹐超然象外﹐無毀淪變遷。所保之命﹐所延之生者此也。卽所謂天理流行﹐生生不息之眞常道也。這一節﹐皆是萬不得已而透出心言。若明眼之士﹐悟澈玄座說法﹐寂然無聲﹐便就是知得此中之消息了。大道無邊﹐包含天地﹐無處可遺﹐無時不在﹐無物不有﹐無所不該﹐日用尋常﹐頭頭是道。眼見耳聞﹐行住坐臥﹐食息進退﹐穿衣喫飯﹐陰晴寒暑﹐頭頭是道。怎柰爾等物蔽气拘﹐日用不知。所謂虛無之內昭昭應﹐影響之前步步迷。今者﹐我仗三教之祖師﹐饒普度之慈心﹐興利生之悲願﹐是以我不得不向諸子多舌了。故我普告眾生﹐更無二法﹐若有二法﹐卽非大乘正覺之道了。你們這一點靈性﹐便是慧命之別名﹐本來一物﹔這慧命﹐便是道體之假名﹐原出一家。只因同出而異﹐所以涵三而泡一。這慧命時時出現﹐你們不見其形﹔刻刻潛藏﹐們們不知其所﹔日日說法﹐你們不聞其聲。你們豈不是對燈覓火﹐騎牛覓牛的癡人麼﹖諸子﹐爲何教你們要保他﹖我恐你們不識這慧﹐便是靈寶。深知你們﹐動不動便違拗他﹐不是見性的老修行﹐知意的老道長。且你們見他﹐也不能用他。就有个用他之時﹐也不能大用。這點慧命去了之時﹐便是元始天尊離法座﹐軒轅黃帝失玄珠﹐鐵老祖師遺拐杖﹐通玄張果少靑驢。有口難言﹐空摸鼻孔﹐有心無竅﹐欠少玲瓏﹐暗昧中去了。今我所以上副元始說法之聖心﹐並仰體邱祖好生之大徳﹐爲汝等醒醐如是﹐急急去參出个保命延生之妙理來。你們豈不聞《太上洞玄靈寶消災護命妙經》麼﹖諸子等旣能轉悟此經﹐卽能續慧命於無窮﹐生生不息了。若順口念經﹐名爲供奉﹐非轉悟也。供奉之人﹐隨念隨去﹐不能細味。經不云﹕汝等眾生﹐從無始以來﹐心爲形役﹐念逐境移。惟是戀愛情迷﹐了無休息﹐漂浪於愛河﹐沈淪於欲海﹐執著幻形有像﹐昧了本來面目。道本無形﹐執爲有形﹔道本不空﹐執著爲空。空色迷爲﹐有無顚倒﹐究不能自明。豈能脫離生死之途﹐跳出輪回之業麼﹖若有知空不空﹐知色不色﹐不著空見﹐離諸疑漏者﹐則此人便能淸靜六根﹐斷除障礙了。這乃是吾門之宗旨﹐當說法以付之﹐經名曰「護命」﹐俾得仗法﹐普渡眾生﹐傳教世間﹐流通讀誦。有能讀誦而傳之者﹐其人便有飛天神王﹐破邪金剛﹐護法靈童﹐救苦眞人﹐金睛猛獸﹐各億萬眾﹐侍衛此經﹐使眾各各離此諸染。大眾呀﹗色身豈會知空不空﹐知色不色﹐識無空法﹐洞觀無礙﹐入眾妙門﹖所以我與汝先說明經中妙諦﹐護大眾之慧命也。上祖慈悲﹐惟恐諸子認色身爲眞身﹐但要不無中無﹐不色中色﹐不有中有﹐不空中空﹐被這血肉幻假的色身使喚﹐搬弄得無有休息﹐迷了眞宗﹐失了慧寶。所以此經﹐諸子各各保護靈根﹐掊植元本﹐本固而道生矣。君子樂天﹐所以保命﹔夭壽不二﹐便是延生。君子事天﹐所以慧命長﹐慧命長﹐故爾生生不息﹐化育流通﹐證金剛不壞之體﹐成眞常無漏之法身矣。大眾呀﹐三洞四府經錄﹐五千三百眞文。只指延生保命﹐方能出劫超塵。著相卽非保命﹐眞空卽是延生。慧性不離慧命﹐慧光卽是慧燈。若要慧光常照﹐慧命須定長存。常存不離靜定﹐燈光自得常明。悟眞如燈常照﹐自照善度羣生。光實無光可睹﹐明實非明可名。只是命中原有﹐慧開假說光明。色空世間生死﹐空色保命延生。延生卽超劫外﹐超劫何死何名。眾生只緣迷慧﹐生生劫劫漂沈。慧燈慧光普照﹐你等速悟戒因。試拈保延妙法﹐靜空宣指諸君。諸子呀﹐諸子﹗經云﹕用之不可見﹐則命可保﹔見之不可用﹐則生可延﹐惟滅動心﹐不滅照心﹐則生可延﹔但滅住心﹐須凝空心﹐則命可保。能延生﹐則慧命不斷﹐而大藥成﹔能保命﹐則無生可證﹐而大丹就。惟命不於常﹐道善則得之﹐不善則失之矣。受命於天﹐顧諟天之明命﹐周𨿽舊邦﹐其命惟新。俱是保延之實理﹐是謂立命之大道也。諸子﹐汝等能悟到這里﹐盡得這妙﹐我今不吝至寶﹐傾囊倒槖﹐直泄玄機﹐有偈四句﹐大眾細參﹐曰「命短命長原有命﹐生來生去本無生。延保不須求甚法﹐法歸無法法王城」。碧苑壇經卷下

十六﹑闡教宏道

諸生﹐貧道昨日上座所講之道﹐𨿽曰道體無爲﹐法身實際﹐但要知得道體不離常體之外﹐法身卽在色身之中。色身堅固﹐是外相有爲功徳之所莊嚴﹔法身淸靜﹐是內相無爲功徳之所莊嚴。內外雙淸﹐兩者旣悟﹐則神明解脫﹐無上最上不壞眞空﹐大光明﹐大圓滿﹐無能勝﹐萬神朝禮﹐役使雷霆﹐三界持衛﹐五帝司迎﹐洞慧交澈了也。這又非有爲功徳之所燻修的。諸生﹐固精養气﹐則气住精凝。息火回風﹐則精化爲气﹐燻蒸四大﹐和合萬神。眞火無煙則气淸﹐神水不漏則神靜。气淸則化神﹐神靜則合虛。虛極靜篤﹐則元眞復﹐而九還七返﹐復命歸根。歸根卽命立而眞性存﹐眞性存則道體彰﹐道體彰則法身現。諸生﹐此自有爲中修無爲之道體﹐自無用中修有用之法身。色身有壽命﹐法身有慧命。壽命由天不由已﹐故色身有輪回生死﹐劫運循環﹔慧命由我不由天﹐故法身威權自在﹐解脫無礙。諸生﹐色身之壽命有限﹐定業難逃﹐天要使死﹐不得不死。法身之慧命無窮﹐神通廣大﹐永證無生﹐方得長生了。諸生﹐色身縱畱萬年﹐止名爲妖﹐不名爲道。法身去來常在﹐朝聞道﹐夕死可也。至聖之眞言也。法身死而不亡﹐故名長壽。色身死而復死﹐故爲無常。諸生若悟得法身﹐則能使那短命無常之眾﹐俱可爲長壽矣。若執著色身爲相﹐反使那無量長壽而落輪回了也。總訣一言﹐乃把色身看破﹐萬慮皆空﹐眞誠精修﹐一塵不染﹐莫使法身破色身裹住﹐只使色身看破﹐把法身度脫﹐豈非法輪大轉﹐道運興行麼﹖今乃所講闡孝宏道﹐全仗法輪常轉。要使祖道重輝﹐若不指明眾生法身﹐誰來覆護呢﹖所謂教不宏則道不明﹐道不明則法不能行﹐法不能行﹐則道不能宏了。至聖有云「人能宏道﹐非道宏人。」只要你們各認取宏道之人﹐行取那宏道之法﹐講出那明道之機﹐何愁道脈不興﹐祖風衰落哉﹗余幼時少學﹐書未博讀﹐不通儒釋﹐呆呆參訪道學﹐雲遊方外數十年﹐務欲窮源。所參者﹐參自己之良知﹔所問者﹐問本來之慧性而已。內參旣久﹐則良知獨露於丹臺﹔內問旣深﹐則慧性生白於虛室。內有主人﹐何妨接賓應客﹔內有眞宗﹐故欲闡教宏道。諸生﹐余不敏於文﹐有慚於三洞瑤函。少讀丹經﹐無從鈔眞仙寶訣。因余性好懶﹐愛閒喜靜﹐常參慧命﹐深入希夷﹐拋開萬事﹐獨抱眞元﹐哪里有功夫讀儒書看丹經。所以直到如今﹐諸不能文﹐口拙言鈍﹐將這至大眞言﹐至祕玄機﹐粗粗俗俗直言說些未泄的密語﹐與你們聽聽。然而﹐道本無言﹐何須說法﹖經原無學﹐何必開堂﹖教尙無爲﹐何苦多事﹖這个道﹐人人有分﹐不可須臾離也。不拘在俗在道﹐亦可悟﹐亦可參﹐何必脫俗出家﹐訪師覓友。只爲這生死一事﹐心頭不了﹐所以饑餐覓食﹐東西馳逸﹐海角天涯﹐求个復命歸根之法。幸而有那玉淸上淸太淸﹐授經說法﹐立教開壇﹐闡揚傳缽﹐派演於今。所有那儒門周子二程子張子朱子﹐受授聖經之祕﹐發明心法之要。再那《金剛經》《楞嚴經》《心經》﹐乃釋氏眞諦﹐靜身脫欲之玄奧。三教所同﹐惟爲性命一道﹐都是慈悲度厄﹐救苦濟生之心法。今有我﹐乃叨列邱祖門下﹐依例而行﹐宣傳法寶﹐受授闡揚而已。諸生﹐我乃一介凡夫﹐不會神通﹐單知平常日用的功夫﹐教人開悟﹐不過是爲道門中持行守戒的人。不比那賣訣化緣﹐遊手好閒﹐白口喫飯﹐白手著衣﹐安能明得生死之輩。所以我只把自己的精神奮發起來﹐爲普度之計。上則興教相﹐下則利羣生。原系爲眾生﹐不是爲己。我龍門乃始於元朝邱祖﹐興玄闡化﹐到今四百年來﹐髙人罕覯﹐志士難逢。今我道末﹐不期於三十年心奉持戒﹐守律循規﹐參訪求眞﹐天從志願﹐王屋逢師﹐九宮受法﹐二十多年。天開道運﹐欣遇皇朝﹐得逢盛世﹐紳宦好善﹐士商樂施﹐同志有緣﹐皈修遇時﹐因在都中開壇設戒。寒暑八度﹐風動千眞﹐羽俗有緣﹐莫不皈依戒定﹐直入淸虛妙道。貧道惟憑這一點靈機﹐眞誠默運﹐感動天恩﹐得眞際遇﹐僭登法座﹐妄作律師而已。至於大闡玄門﹐普宏道場﹐貧道之至素願也。諸生不可信那疑誚作孽的話﹐死守蒲團﹐閉喉咬齒﹐假裝道相﹐久後自誤。若是此等人﹐口說常應常靜。應个什麼﹖又稱大悲大願﹐願个什麼﹖爲度眾生﹐度个什麼﹖連自己的性命難顧﹐怎能顧得上他人性命哉﹗爾等須聽著﹕「戒律經文出道藏﹐依科傳戒非虛妄。只因闡教度羣生﹐願爾迷徒休毀謗。勸同人﹐開肚量﹐忍辱修眞宏教相。定慧雙修福徳深﹐普度眾生離苦洋。受戒生﹐先斷障﹐障若除兮光明亮。何愁慧性少光輝﹐只慮光芒萬萬丈。韜焰保命慧方長﹐不住延生離幻相。抱純養素學無爲﹐慧命延長歸浩蕩。若是拘拘圖色身﹐不知身死孰長生。不肯度人惟自了﹐那得仙師度我們。現成衣﹐自在飯﹐一口一身誰備辦。米邱面山怎得消﹐滴水洪波阿鼻喊。哄人供養圖安逸﹐暖衣飽飯並不渴。巧語花言道已成﹐飛升度汝相攜挈。外護聞言供更勤﹐蚩蚩指望水中金。幾个凡人能自悟﹐誰年誰月便飛升。慧悟之人無嫉妒﹐靜則無爲先自度。動時宏道度同人﹐萬語千言惟一悟。惟一悟﹐緣普度﹐普度心虔堅且固。道宏教闡祖風揚﹐解脫眞空心性和。」

十七﹑濟度人生

諸子﹐我所說闡教宏道﹐原非爲己﹐亦不爲教﹐只爲著體道法天﹐濟度眾生。昔三教聖人﹐若不爲眾生﹐何得立教傳經﹐宣壇顯實﹐曲垂方便﹐費盡仁心耶﹖諸子﹐儒門是至聖先師﹐徳參太極﹐道集大成﹔毋固毋必﹐毋我毋人﹔刪書定樂﹐贊易執禮﹔在在行春秋之化﹐方方闡孝義之經﹔道傳曾孟﹐一肩重任﹔爲萬世之儒師﹐作生民之教主。若非曾孟受授於周朝﹐程朱闡宗於宋代﹐安有今日哉﹖釋氏自西方釋迦牟尼佛祖﹐雪山苦行﹐棄國辭家﹐降伏身心﹐功圓行滿﹔五蘊皆空﹐六根淸靜﹔顯諸妙相﹐化現十方。至漢明帝﹐金人入夢﹐白馬西來﹐傳五千四十八卷《金剛般若眞經》﹐教流東士﹐名號如來﹐法傳六祖﹐崇尊梵剎金仙﹐大乘慈悲至尊。若非我佛傳經﹐那能今日咸崇金身羅漢哉﹖道乃三淸立極﹐蕩蕩難名﹐巍巍莫測。經文妙祕﹐聖聖相傳。現身說法﹐歷劫摩心。度人於苦海﹐救世於歷朝。是三官傳授﹐五極開壇。純陽呂祖﹐掌三教之師﹐判五雷之令﹐方方顯迹﹐處處開玄﹐大慈大悲﹐大仁大孝﹐忘卻功名﹐畱衍香火。傳我邱祖﹐勤道存仁﹐拜丹書於鳳闕﹔開宗傳戒﹐興淸律於龍門。千辛萬苦﹐誓願度人。號尊長春眞君累崇明應天尊。照諸法界﹐均沾洪恩。行功立徳﹐種種神通﹐只爲濟度眾生﹐同臻大道。諸子﹐濟度者﹐必須苦苦切切﹐先度自己﹐然後度人。如今教相不行﹐玄隱宗門者﹐正是這里不曾除得大病也。爲何大道不行﹐教門衰薄﹖諸子﹐只因本教全眞「不能度已﹐只要度人」這八个字的大罪根﹐自壞全眞教相的公案也。諸子﹐你闡教的﹐自己不能依教奉行﹐先要勸人依教奉行﹐誰肯信服呢﹖怎見得全眞不能度己﹖諸子嗄﹗度眾生者﹐度自己之眾生也。自己這眾生是什麼呀﹖諸子﹐雜念妄想﹐自己本心中之眾生也。全眞腹內﹐有八萬四千妄想雜念﹐卽是有八萬四千眾生。一日之內﹐二六時中﹐身座蒲團﹐心遊世上﹐這个妄心才滅﹐那个妄念又來。七情不息﹐六欲勾畱﹔三毒牽纏﹐八識顚倒。如浮雲掩日﹐東去西來﹔狂浪因風﹐西馳東蕩。終朝日夜﹐何曾靜得一時﹔累月經年﹐未能定得一念。不但坐在蒲團﹐就走在道路﹐至於夢寐﹐那刻撇去妄心﹐把持正念﹖心不休則身不度﹐念不一則道不明。所以全眞門內﹐必須要止念休心﹐方才能得天心出現﹐慧光發露。大眾﹐全眞若此﹐便可稱同志了。所以說先度已﹐方好去度化眾人不遲。那度已如何呢﹖剛烈﹑勇猛﹑精進﹑捨除﹑布施﹑髙明﹑謙遜﹑解脫﹑自然。諸子﹐你們卻須要用志不分﹐凝神澄慮。同志有機緣的﹐傾心聽我﹐一一指那九件道要。咦﹐何謂剛烈﹖這出世法與世法本來相反﹐順逆不同﹐方圓不合。出世法要在法身用功﹐就要把世間的幻相﹐色身的幻想兩般先看假了﹐子女妻孥﹐恩情斬斷﹐功名富有﹐味美裘馬﹐畱戀葛藤﹐一心跳出迷屙﹐潔志不浮靈寶﹐是曰剛烈。一曰降魔杵﹐又曰斬妖臺。何謂勇猛﹖優柔不斷﹐遊思或往來﹔把柄脫離﹐光明或開蔽。心不同於秋月﹐皎皎常明﹔神不登於朝霞﹐煌煌反照。遲延懈怠﹐逐浪隨波﹔玩忽優悠﹐朝三暮四。不能得胸襟一朝廓落﹐眼光立地澄淸。心上加功﹐全拋身世﹔道中苦行﹐摧卻邪魔。將這个無常迅速生死之事﹐昏迷不究。鉆通鐵壁銅墻﹐悟這是天堂地獄。諸子﹐所以剛烈之後﹐又要添加勇猛。何謂精進﹖是這剛烈乃割斷恩仇﹐修心立命。這勇猛是降伏散亂﹐整訪遊移﹐神明鎭定。更精進者﹐何也﹖這學者參求生死﹐此身未有之前﹐你在何處。此身死歿之後﹐你向何方﹖世間天地萬物﹐日用平常﹐無不是道。眼之所見﹐耳之所聞﹐無一物不在道中﹐無一物能出道外。物有本末﹐卽是物之生死﹔事有始終﹐卽是事之生死。若是用心參悟﹐苦志精搜﹐能明物之本末﹐則能明身之生死﹔能明事之終始﹐則能明心之起滅了。從事物上﹐細細體貼﹐實實理會﹐自一物以至萬物﹐自一事以至萬事﹐無不明其生死之機﹐起滅之理。則本末﹑生死﹑起滅﹐都成一貫功夫﹐到此方能於道相近了。然後冥心大道﹐微細追求﹐洞明幽隱﹐曉會玄機﹐默識天心﹐密通宗旨﹐能使我這一點虛靈不昧﹐進透源流﹐應萬物而不迷﹐理萬事而不惑。若是不肯精進﹐自懈自怠﹐則是自暴自棄﹐甘爲下鬼﹐無志眞修。縱是趺坐百年﹐延生千載﹐終歸無常﹐仍落輪回。何謂捨除﹐乃捨去以前粗俗﹐除盡旁門外道﹐從此新行﹐一誠向上。這一點的虛靈不昧眞宗﹐是謂元元至寶﹐千變萬化﹐無有定體。觸物遇事﹐用各不同﹐應各不一。頭頭見影﹐刻刻迷蹤。率妙靈機﹐層層參悟進去﹐再難透頂窮玄。動而愈出﹐取之無窮﹐用之不歇。悟者自得﹐昧者遠隔。因恐爾等旣能有悟一二分之理﹐卽能守之再悟﹐不可捨之另悟﹐便是無常了。須將有常不變之靈機﹐轉那無常有變之事物﹐則理明性見﹐捨舊取新﹐一層層鉆將進去一步步至髙頭。若不到卓然獨立﹐哪能洞達深機﹐燭照生死﹐超然出世之外﹐脫萬劫之疑根哉﹖何謂布施﹖如昨日之悟機﹐從前之妙理﹐所悟所得﹐或布施於眾生﹐或歸藏於黍米﹐不可存畱﹐混我靈臺。所謂過去心不可得﹐未來心不可得﹐卽此現在心亦不可得。在這不可得之中更尋出个自得之妙來﹐則智光圓滿矣。如以財布施﹐名爲修福。以法布施﹐名爲修慧。財物布施﹐有个了盡。我這說法﹐布施無窮。以財布施﹐能濟人之世法﹐養色身之衣食﹐作外相之莊嚴。財物能盡﹐則依然赤手空拳。我這以法布施﹐入世法也可行﹐出世法也可行。再以法布施﹐能開人迷竅﹐提拔靈根。然以財布施﹐非世上之財可布施。凡夫養生救人﹐濟急扶危﹐捍災禦患﹐福國康民﹐動靜水火﹐消災解厄﹐種種代天宣化﹐禦役陰陽﹐通天澈地﹐無量無邊之妙力﹐此財者才也﹐卽南洋大士觀世音菩薩之童子善才也。咦﹐你們知道﹐欲求天上寶﹐需用世間財。此世間財﹐非世上之凡財﹐此財乃自度人之法財﹐名曰神寶﹐故能感得天寶。日用也者﹐以法布施云爾。得能悟此者﹐卽爲萬劫先天智慧髙人矣。何謂髙明﹐旣能布施妙法﹐開度眾生﹐必須見識眞髙明﹐智慧眞通澈方好。這天地萬物﹐莫不有此靈性。我若以法爲法﹐是爲執法。執法爲法﹐乃是死法﹐不名活法﹐卽是見識不髙明。所以我若將自己所用之法以去教人﹐將板定之理去應物﹐則是死法呆機。卽爲釘椿搖櫓﹐膠柱鼓瑟了﹐須得不以我法爲是。人法爲非﹐正大光明﹐隨時開導﹐見機而動﹐委曲宣揚。若度圓用方﹐則不能旋轉。度愚以智﹐便不合機宜。須定見愚人說愚人之法﹐使愚人明白通曉﹐量愚人行得去得﹐慢慢可會悟。若對智者如愚人之法﹐亦不爲合機。須要人我兼通﹐雅俗共嘗﹐圓融活潑﹐智者見之爲智﹐仁者見之爲仁﹐淤塞可通﹐動惑可定﹐疑者解﹐魯者睿﹐聾者聞﹐盲者見﹐方稱髙明。堪任濟施之領袖也。何謂謙遜﹖眞修到此﹐遇明眼之人﹐智大心空﹐一切身外之物﹐一應世界之事﹐空空空了。上撼天關﹐下搖地軸﹔超出人世﹐神入虛無。哪里還有个眾生在面前呢﹖自古到今﹐二乘菩薩﹐下乘仙子﹐總受了這个病。病入髙肓﹐總不知覺。所以喚作小乘劣根﹐旁門外教﹐邪道魔法了。若如此﹐殊不知道無定體﹐神化不測﹐是豈你限量得定﹐孥捉得住的。有限之物﹐如何便妄自尊稱起來呢﹖你豈不聞太上不敢爲天下先﹐不爲福先﹐不自伐其功﹐不自見其道。進以退爲主﹐髙以卑爲基。外其身而身存﹐後其身而身先﹐人皆爭先﹐我獨退後。上徳不徳﹐上士無爭。視我不見﹐不自大﹐不自尊﹐不自彊。旣以與人己愈有﹐旣以益人己愈多。吾不知其名﹐彊名曰道。所以越到髙明之地步﹐越行卑退之功夫。謙遜仁柔﹐以存厚道。一則普行慈慧﹐一則保蓄光芒。國之利器﹐不可示人﹐我不去服人﹐人自然服我。到此時﹐那解脫道理﹐不可不知矣。何謂解脫﹖諸子﹐執著之者﹐不明道徳。灑灑落落﹐不被法纏﹔赤條條﹐不爲物累。圓陀陀﹐隨方設教﹔光灼灼﹐歷劫度人。入眾妙之門﹐爲眾生之母。慈能愛物﹐不以愛物爲慈﹔善能濟人﹐不以濟人爲善。妙法能度眾生﹐不以度眾生爲妙法﹔至道能出世﹐不以出世爲至道。旣能出世﹐又能入世﹐旣能出苦﹐又能受苦。上可超出天堂﹐不以天宮爲快樂之場﹔下可普救地獄﹐不以地獄爲苦惱之處。遇苦則救人出苦﹐遇樂則同眾共樂。樂中能指點眾生之苦﹐困中能指明眾生之樂。在天則度天龍鬼神﹐使鬼神得聞正覺﹐超證仙功﹔在地則能度罪業亡魂﹐使幽爽得見光明﹐轉生人界﹔在人世則度一切善男信女﹐普修日用尋常﹐無爲正直﹐忠信公平﹐賢良大道。不教那士農工商﹐去入那下乘小法﹐搬弄精魂﹐著魔惡趣﹐徵戰修羅。這解脫之中﹐要臻那自然之用﹐卽自在之道矣。何謂自然﹖諸子﹐這自然之妙﹐乃《心經》云「觀自在菩薩」﹐爲觀世音﹐觀世上之音﹐得自然之妙﹐自我自在觀音。卽我心上之菩薩﹐南海之觀音。卽觀彼岸淸靜眞空之妙相﹐虛無自然之理﹐能觀得眞音之妙相。非有眞師指明﹐能悟眞空妙相了麼﹖咦﹐諸子呀﹗色卽是空空是色﹐不空不色道非眞。眞空妙相眞常道﹐非空非色妙無窮。與我虛空同一體﹐虛空與彼沒分己。入金石而不礙﹐入水火而無傷。諸子﹐你們細參九章道要﹐端守薄團﹐悟諸妙相﹐一規自然﹐三家已證﹐圓滿度人﹐功髙無量﹐徳服鬼神﹐邪魔束手﹐妖精落魄﹐何患世間不信服而業皈依耶﹖正是﹕普度功行利濟心﹐勤參度己後天人。一誠志向眞常道﹐自然菩薩護我行。九章妙典超塵世﹐一片全眞琢磨深。布施微言眞妙理﹐雙修性命不辭辛。見識髙明多說法﹐仁柔卑遜不矜能。捨除外相忘你我﹐眞如天心大道行。逍遙解脫闡玄妙﹐無上眞空玄玄道。水火無傷三姓合﹐功圓行滿步雲霄。

十八﹑智慧光明

諸子﹐你們受了中極的三百大戒﹐行持密行﹐微細威儀﹐比不得前日的初眞戒。這律條細微深奧﹐惟要在自己當心上用功夫。凡生心動念之頃﹐就要存誠主敬﹐暗自端詳﹐省察提撕﹐大中正直。把這心上念頭﹐打掃淸淸淨淨。如靑天皓月﹐沒半點云翳。如水晶琉璃﹐無絲毫瑕玷。如無邊明鏡﹐無一毫塵垢。如夜明珠﹐無一絲迷暗。圓穩穩﹐光燦燦的﹐方可以講。這智慧光明﹐眞空妙相﹐原從戒定上來。自忍辱斷障﹐戒律精嚴﹐克己歷煉﹐兼之法藥相助﹐方能至此。若有持戒﹐鮮能持守﹐行修微密精嚴﹐自欺自瞞﹐萬分不能已。何以故﹖嗄﹐諸子﹐行持不密﹐喚作有漏之因﹐安能證得無爲之果。這个智慧光明四字﹐那是上乘利根。所以那下乘劣根﹐不能悟入﹐只要用志不分﹐凝神气穴﹐栽培祖气﹐溫養先天﹐致虛極﹐守靜篤﹐純一不二﹐神藏無極﹐極而太極﹐自然智慧光生﹐一陽來復﹐方見本來面目。知鬼神之情狀﹐通造化之樞機﹐謂之智﹔參天地之化育﹐並日月之代明﹐同四時之錯行﹐謂之慧﹔普現法身﹐能攝法界﹐不出覺照之外﹐盡歸晃郎之中﹐謂之光﹔通萬物於無形﹐見萬事於未兆﹐徧虛空而無迹﹐淩日月而無影﹐謂之明。若持戒不精密﹐則不能泰定。不能泰定﹐則智慧不生。智慧不生﹐則光明不現。《玉樞寶經》一卷﹐單提本性﹐直指人心﹐性諦顯明﹐天機盡露﹐使眾生轉經悟道。怎柰迷者多﹐悟者少。口徒誦而心不能持﹐心𨿽誠而力不能轉。可惜辜負聖心﹐空指法寶。我今不得不代經宣妙﹐指轉眞機﹐使諸子們渙然入悟。爾等各各恭敬﹐志心諦聽。經云「吾昔於千五劫之先﹐心逢此道﹐遂位上眞﹔意釀此功﹐遂權大化。」又云「以淸靜心發廣大願﹐以智慧力而伏諸魔。」又云「爾諸天人﹐欲聞至道。至道深杳﹐不在其它。爾旣欲聞﹐無聞者是。無聞無見﹐卽是眞道。聞見亦泯﹐惟爾而已。爾尙非有﹐何況於道。不聞而聞﹐何道可談。」又云「道者﹐以誠而入﹐以默而守﹐以柔而用。用誠似愚﹐用默似訥﹐用柔似拙。夫如是﹐則可與忘形﹐可與忘我﹐可與忘忘。入道者知止﹐守道者知謹﹐用道者知微。能知微則慧光生﹐能知謹則聖智全﹐能知止則泰定安。泰定安則聖智全﹐聖智全則慧光生﹐慧光生則與道爲一。是名眞忘。惟其忘而不忘﹐忘無可忘﹐無可忘者﹐卽是至道。道在天地﹐天地不知﹐有情無情﹐惟一無二。」又云「得悟之者﹐俾躋仙阼。」又云「愚可以智﹐濁可以淸﹐惟命俾之。愚昏昏﹐濁冥冥﹐亦風土稟受之移之。天地神其機﹐使人不知﹐則曰自然。使知其不知﹐則亦曰自然。自然之妙﹐𨿽妙於知﹐而所以妙﹐則自乎不知。然於道﹐則未始有愚之濁之。」又云「所曾宣說﹐至士受經﹐皆當剸金置幣﹐盟天以傳。」諸子﹐這便是《玉樞經》中眞玄祕密﹐無上不可思議﹐乃淸靜解脫上品微妙之法寶也。你們只知道終日誦經﹐並不曾明白經中妙旨。若你們誦奉之時﹐了悟經中祕妙﹐則爲聖智全而慧光生也。所說至道深奧﹐不可見聞。若非天尊千五百劫之先﹐開淸靜之心﹐發廣大之願﹐要度未來一切眾生﹐俱證妙極。再說道本虛無﹐無聲可聞﹐無色可見。旣無音聲可聞﹐則當忘其耳﹔旣無形色可見﹐則當忘其目。耳目旣忘﹐則聞見亦泯可矣。故耳目有形有色﹐爲六根之首領﹔聞見著相著念﹐實六根之源頭﹐豈能合道﹗若能淸靜六相﹐掃除六識﹐則不聽之以耳﹐而聽之以心﹐不視之以目﹐而視之以神。便不聽而聞﹐不視而見。無聞無見﹐卽合道也。《赤文洞古經》有云「忘於目則光溢無極﹐忘於耳則心識常淵。兩機俱忘﹐入眾妙門。視不見我﹐聽不得聞﹐離種種邊﹐名爲妙道。」《南華經》云「气止於耳﹐心止於符。」所以《玉樞經》云「忘形忘我﹐入道之機。」又以誠而入﹐這誠字﹐卽戒也。以默而守﹐這默字﹐卽定也。以柔而用﹐這柔字﹐卽智慧也。用誠似愚﹐卽持戒制伏身心也。用默似訥﹐卽是入定忘其耳目也。用柔似拙﹐卽是智慧內藏於密也。又云「你們欲於自己色身內聞見求之﹐終不可見﹐不可聞也。」《金剛經》云「以色相求我﹐以音聲求我﹐是人行邪道﹐不能見如來。」夫欲入道者﹐惟當受戒入定﹐密密修持智慧﹐復迷以明﹐卽不聞不見而聞而見矣。故入道者﹐知止﹐此卽持戒止念的功夫﹔知謹﹐此卽是愼獨精進的功夫﹔知微﹐此卽是絕聖去智的功夫。止念﹐非戒不能﹔愼獨﹐非定不能﹔知微﹐非智慧不能。誠能持戒入定修慧﹐卽身心泰定﹐聖智純全﹐慧光普照。慧光照透﹐則與道爲一﹐乃喚作眞忘。這眞忘﹐不是靜坐打頑空的眞忘﹐乃眞空也。這眞空之內﹐中有紫金妙相﹐卽空中不空之妙果。能不落頑空﹐空中不空﹐則妙要自然發現。惟其忘無所忘而所忘者﹐卽至眞妙道也。又有云﹕愚智不同﹐則淸濁各異﹐𨿽系風土稟受不齊﹐皆系造化之機﹐神運自然﹐气數之理﹐天命已定。然而愚者自愚﹐智者自智﹐則天地何償愚之智之。惟是能發淸靜心﹐立廣大願。願出世以度人﹐必聞道而自度。自度者﹐皈依三寶﹐受戒入定﹐修智慧以放光明﹐則愚者可智﹐而濁者可淸。若不能持戒入定﹐智慧不通﹐無光可照﹐則淸可濁而智可愚矣。《金剛經》云﹕我所說法﹐原無定法。此之謂也。所講智慧光明﹐晃朗太玄﹐照燭法界﹐豈能出《玉樞寶經》之外哉。玉樞卽眞機。欲轉經者﹐先轉眞機﹐密修福慧。只恐光明藏﹐不能開不能見也。安能察鬼神之形狀﹐握造化之樞機﹐參天地之化育﹐斡日月之運行﹐攝法界於黍米之中﹐定事物於未明之始﹐稱妙道之師﹐進天仙之境也哉﹗正是﹕「見得光明藏﹐能聞至道根。若非修戒定﹐安得智光深。著相非眞相﹐忘聞始可聞。聞思修入妙﹐自在海潮音。」

十九﹑神通妙用

諸子﹐上文所說智慧光明之道﹐《玉樞經》只用聞見亦泯。無聞無見﹐卽已說盡妙用﹐現出神通了。諸子﹐《陰符經》云「聾者視視﹐瞽者視聽。」古仙云「靜聽不聞雷聲﹐熟視無見泰山。」《中庸》曰「鬼神之爲徳﹐其盛已乎﹗視之而不見﹐聽之而不聞。」《南華經》曰「無視無聽﹐抱神以靜。」《參同契》曰「耳目口三寶﹐閉塞勿發通﹔眞人潛深淵﹐浮游守規中。」諸經書中﹐所有妙言﹐說不可盡。觀世音大士﹐從聞思修﹐入三摩地。夫耳根爲泄精之竅﹐非是泄那後天浮欲之精﹐乃先天太乙含眞之炁﹐眞元顯應之精。若內聽而塞其聰﹐則精不飛而生智矣。眼爲泄神之竅﹐非是泄後天思慮之神﹐乃先天妙相靈覺之良知﹐太素氤氳之元神。若內視而返其明﹐則不外遊而生慧矣。能持戒入定﹐則智慧生。智慧生﹐則水火交。水火交﹐則坎離媾。坎離媾﹐則天地泰。地天泰﹐則金木合。金木合﹐則魂魄會。魂魄會﹐則精气化。精气化﹐則神通現。神通現﹐則光明放。光明放﹐則功徳圓。功徳圓﹐則法身成。法身成﹐則道體彰。道體彰﹐則妙用行。妙用行﹐則眾生度。眾生度﹐則願力滿。願力滿﹐則大事畢。大事畢﹐則位證果矣。惟此一乘法﹐餘二卽非眞。始終不出一誠字。《中庸》曰「不誠無物」。物﹐卽是恍兮惚兮﹐其中有物﹔杳兮冥兮﹐其中有精。其精甚眞﹐其中有信。信﹐卽誠也﹐是卽《易》云精气爲物﹐大學物格之物。精乃《尙書》精一之精。中卽厥中之中。《法華經》曰「有一寶﹐祕在形山﹐聖人以此洗心﹐退藏於密」﹐皆莫不是此物。先退藏而後見也。古歌曰「若得此心無一物﹐眼前便是伏羲時」﹐又何必神通妙用﹐又何必智慧光明。這神通妙用﹐乃自己守戒道的眞人現身說法﹐以度眾生﹐攝妄歸眞之妙用。是以大智光中﹐慧施金臂﹐拔救諸生﹐出苦惱而入淸靜。能使命促眾生而得長壽﹐能使災苦而變安樂。致國土淸平﹐皆得延壽保命。使眾生純良方正而除妖邪﹐驅彊逆﹑殄魔怪﹐使眾生慈仁而不殺生害物。能使眾生保制劫運而冤消結解。能使眾生昏暗破而光明現。能使眾生百病痊而宿疾普消。能使轉愚成智﹐皈正棄邪。能使寡欲淸心﹐攝情歸性。能使解脫無礙﹐超凡入聖。能使集福消災﹐生祥滅罪。能使出世成道﹐離苦登眞。能使能修上乘﹐上升天堂﹐普領眾生﹐神遊八極﹐超出天宮。願我眾生一切凡身﹐俱爲法王身﹐乃至不測其所﹐喚作神通。不泄其機﹐喚作妙用。所以戒定慧門的神通﹐乃不神之神﹐轉六識爲六通﹐通天通地﹐通神通鬼﹐通人通物﹐謂之神通。這妙有用無妙之妙﹐運一機而示萬方萬化。化天魔﹐化地煞﹐化萬鬼﹐化惡人﹐化怪物﹐喚作妙用。那戒定門中是入靜﹐定慧生光﹐乃先天一炁圓明瑞相。上通天宮﹐朝祖炁於三淸之上﹔下通地府﹐赦罪魂於九泉之底。說法則天神攝伏﹐五帝臨軒﹐萬神侍衛﹐班列端嚴﹐願聞正法而煉神還虛。已得度脫﹐悲心慈憫﹐濟苦寒幽﹐則閻羅贊嘆﹐地藏開光﹐鬼判遵依﹐冥曹攝伏﹐而赦罪超生﹐得聞正法﹐俾脫鬼籍﹐俱轉極樂。於是自度而度人﹐發宏誓願﹐願人人普聞至道﹐以法藥普救眾生﹐便眾生及蠢動含靈﹐並蒙解脫。土木瓦礫﹐皆得感通。一切物情﹐無不通澈。運神通於不知不覺﹐而天地萬物在我身中﹔發妙用於自然而然﹐而山河星斗歸於法內。天魔無不敬伏﹐俯首恭迎。地煞悉化慈和﹐敬心懾服。凶崇厲鬼﹐聞化超升﹐永辭血食。修羅外道﹐奉法皈正。戰爭永息﹐枉屈盡伸﹐冤仇消釋。以徳化不以力降﹐則惡人俱爲善人﹔以誠感不以術淩﹐則邪人悉變正人。逆持斗柄運陰陽﹐而神鬼不測﹔倒施化機超世界﹐而天地不知。普現神明﹐堅固法身﹐而無形可觀。廣宣最上一乘妙法﹐而無聲可聽。虛空卽我之法界﹐我卽虛空之法身。渾渾淪淪﹐與天爲一體﹔正正大大﹐與仙佛爲一心。程子曰「放之則彌六合﹐捲之則退藏於密」﹐卽此謂也。所謂眾生之父母﹐道門之法師。豈非淸靜解脫之神通﹐無爲自然之妙用耶﹖諸子﹐不著相﹐則慧通廣大﹔任天倪﹐則妙用無窮。只在乎日用尋常而不怠﹐造次急遽而不棄者﹐道徳兩字而已。又何必捨戒律而學符法﹐棄圭玉而戀珷玞﹐甘爲無智之徒﹐不學上乘之道哉乎﹗噫﹗諸子入玄門﹐當求最上乘。人人含妙竅﹐个个皆光明。止緣多障礙﹐視戒若虛文。縱持多間斷﹐遊移定不深。定力深﹐戒願切﹐勿助勿忘爲準則。二六時中刻刻持﹐三年五載無遺逆。定忘戒熟自通神﹐神自通兮妙用眞。運神通﹐得妙用﹐諸子須仗進步誠。若是癡癡著相求﹐鬼窟生涯非正由。外道旁門多住形﹐著空住色亦非修。不著空﹐不著色﹐定則無形感則通。用則靈明神自別﹐幾多道者失中功。我今不是多饒舌﹐咦﹗直把天機泄﹗神通顯﹐妙用彰﹐際地蟠天大法王。不出常靜眞常道﹐魔教皈心惡化良。忤逆一朝通孝悌﹐頑凶俱變作慈祥。智若鏡﹐慧如神﹐一片靈臺灼灼明。六通互用無塵迹﹐大地山河盡是金。諸子無怠輕持戒﹐乃是天梯步步升。神難測﹐妙難量﹐不離戒定用眞常。眞如門有通天穴﹐不二齋中吐聖香。諸子誠修不自棄﹐從古神仙大道場。

二十﹑了悟生死

諸子﹐自古至今聖賢仙佛﹐只爲大事因緣﹐九年面壁﹐惟是迫求生死﹐出世降心。豈不聞石火電光﹐落花逝水﹐無常一到﹐片刻難畱﹐罪福隨身﹐輪回受報。言未畢而喉中气斷﹐語未話而舌縮難聲。赤條條何處安身﹐黑漫漫誰方立命。洪福則重來人世﹐惡業就墮落丰都。福報盡卽還入輪回﹐業報終便轉生畜類。萬劫冤牽難解脫﹐千生罪業莫消磨。世世沈迷﹐醉生夢死。冤冤相報﹐戴角披毛。言起可痛而可哀﹐說起可憐而可怕。若不拏定立意﹐咬定天良﹐揭地掀天﹐悟死後如何樣子﹔將心捨命﹐洞生前種種愚迷。若逢決烈漢﹐把眉毛直豎﹐斬魔寶劍手中提。果然大丈夫﹐將浩气放開﹐劈邪利刃心頭割。畢定要看透父母未生我之前﹐何方立命﹐究竟澈底造化而來。死我之後﹐那處安身﹐了悟三身﹐過去未來現在。窮追三世猶昨日﹐來朝卽今晨。於是把萬慮消忘﹐只有這靈光一點﹐將諸緣掃淨﹐獨存那慧性些兒。入玄關﹐一竅通而百竅通﹔見眞宗﹐則三際明而三界出。解脫則五行不著﹐虛湛則四大歸空。入眾妙門﹐登三寶地﹐去來自在﹐變化無方。輕輕的轉動天機﹐則鬼神不能測其妙﹔巍巍然逆持斗柄﹐則陰陽不得轄其權。逍遙乎梵炁彌羅﹐證位乎淸虛渺漠。永離塵劫﹐超出樊籠。全眞之大事已成﹐自度之因緣已畢。這一段眞空法界﹐皆從我定中下手﹐一層層大路行來﹐是非不修而能驟至。這一位妙有法身﹐悉自智慧裏得竅﹐一節節密功做去﹐豈能不悟而得曲成。諸子﹗道在聖傳修在己﹐徳由人積鑑由天。又不聞天向一中分造化﹐人從心上立經倫。各人努力﹐速速行持﹐須要上緊趕辦。未悟者不失良因﹐悟透者竟返靑天﹐未悟者亦不墮地獄。諸子﹗卻似金磚扣門﹐門設不開﹐而金磚還在。戒行修道﹐道設未悟﹐而戒行尙存﹐決不致沈落陰司﹐畢竟轉生陽世。前因不昧證果自成﹐只翻得个些兒﹐依然有个把柄在手。諸子﹗了悟生死﹐莫向你身外去覓。生死悟了﹐方知心內眞元。我今嘵舌許多言﹐當不得甚麼法子。你若體心恁麼去﹐自找著那个道理。死裏參生﹐生中悟死﹐這死生機關﹐路頭在人自轉﹐由得你﹐由不得我﹔動中覓靜﹐靜中找動﹐則動靜端倪﹐全憑良知內照。問得心﹐問不得師。謹記吾言﹐斷不誤事。不依我說﹐到底差遲。我這點暗路的燈光﹐引接得迷路行人千百萬。我這隻渡苦的筏子﹐撐駕飄洋賓客滿恆河。諸子﹐莫要起疑心﹐認得眞時連夜行。於是﹐滿苑無聲而聞頌曰「生前何處是家鄕﹐死後還歸哪一方。現在法身宜早悟﹐莫將空手過韶光。死生生死兩相參﹐大事因緣不等閒。未死之前先象死﹐生機卽在死中探。不在水﹐不在山﹐何須西北與東南。看來不出我身外﹐只在區區方寸間。戒定慧﹐入玄關﹐不把功夫落二三。一心只悟生和死﹐鐵壁銅墻破不難。眞个苦﹐好艱難﹐卻似舟行淺水灘。忽遇江潮風又順﹐片時飛過九龍灣。認得眞﹐連夜走﹐覓過拄兒無一有。空空蕩蕩獨修行﹐不渴不饑天地壽。」

二十一﹑功徳圓滿

諸子﹗虛空廣大﹐這戒定門中便是登天梯﹔苦海茫茫﹐這智慧光中便是渡海航。若不放開腳步前行﹐九萬里前程難到。若不豎起脊梁做去﹐千百劫正法難聞。倘或行不密而志不堅﹐安得功可圓而徳可滿。諸子﹐心裏念頭莫把絲毫滲漏﹐身中元气自然充塞融和。徳服鬼神﹐方可免輪回之報﹔道通天地﹐方可出生死之途。髙登道岸﹐翻身便是家鄕﹔深入希夷﹐轉眼卽還本相。諸子﹐誰存不死﹖那見長生﹖不死者﹐豈是凡身﹔長生者﹐非關形質。彭祖至今何在﹐顏子萬劫還存﹖不死者﹐我之法身﹔長生者﹐我之元炁。如來也有寂滅之期﹐深入涅盤之境﹔老聃也有飛升之日﹐髙超大赤之天。道存卽是人存﹐法在卽同身在。死而不忘者壽﹐千萬劫不壞的無名之名﹔生而不有者形﹐千百世無損的無相之相。恆河沙莫可量﹑莫可算的聖賢﹐哪一个不從這玄關出入﹔無鞅數不可思﹑不可議的仙佛﹐哪一个不由這大路往來。明明白白的天衢﹐怎柰迷人疑惑不信﹔淸淸靜靜的佛國﹐怎柰凡夫障礙難除。只還是福薄罪深﹐𨿽有眼不如瞎子﹔人多因冤深業重﹐𨿽是生已算死人。肉走屍行﹐比畜生只多得个能言會語﹔晝眠夕寐﹐比植物反少卻那挺榦舒枝。一朝數盡鬼來勾﹐那管你全眞道士﹔半字不差查罪案﹐仍判你無徳惡人。諸子﹗人皆有死﹐但要死得好﹐淸淸潔潔﹐漧漧淨淨﹐去來自在以無拘﹔人皆有散﹐只要散得妙﹐明明白白﹐脫脫灑灑﹐變化圓通而莫測。回首之前﹐徧辭大眾﹔時候已到﹐撒手便行。赤條條現出嬰兒﹐頂門上浩气祥光萬道﹔圓陀陀飛升妙相﹐半天中彩雲白鶴髙翔。許多仙景﹐元神竟返淸虛﹔一派祥光﹐眞骨寄藏洞府。大丈夫能事畢矣﹗畱下个仙名於人間﹐傳下一部道言於世內。使千百年後﹐知有某人。這便是死而不亡曰壽。使萬億劫後通行其道﹐卽是大圓滿﹑大功徳﹑大福報的身也。諸子﹐性命在己﹐告人不得。自己不修﹐未必替得。念頭起滅﹐未必捉得。妄想私心﹐未必掃得。愛緣深重﹐未必捨得。法身無相﹐未必認得。戒律科條﹐未必行得。煩惱無明﹐未必滅得。俗塵結習﹐未必消得。許多障礙﹐未必除得。眞言妙法﹐未必依得。罪福因果﹐未必信得。凡心世態﹐未必忘得。願頭著相﹐未必空得。旁門外道﹐未必辧得。有爲幻妄﹐未必透得。事事物物﹐未必應得。境境界界﹐未必脫得。至人明師﹐未必求得。虛空大道﹐未必入得。諸生此生﹐未必度得。初心願力﹐未必了得。諸子﹐此是何故﹖只因你們戒子﹐貢髙我慢﹐化你不得。好言善語﹐說你不得。疑或不信﹐省你不得。孽重罪深﹐拔你不得。嗔怒訕謗﹐止你不得。歡喜奉承﹐拗你不得。性劣暴怒﹐逆你不得。姦謀險算﹐棄你不得。忠言苦說﹐入你不得。昏迷癡妄﹐破你不得。無眼無珠﹐點你不得。猖獗不端﹐禁你不得。疾病苦惱﹐醫你不得。運气災殃﹐赦你不得。在數在劫﹐饒你不得。輪回報應﹐放你不得。王法陰刑﹐免你不得。刀山劍樹﹐顧你不得。慈航慧筏﹐渡你不得。金丹妙寶﹐付你不得。𨿽有天機﹐轉你不得。金丹妙寶﹐付你不得。𨿽有天機﹐轉你不得。𨿽有神通﹐度你不得。諸子﹐你們當眞苦志苦行﹐守持戒律無違。定中求定﹐一誠不二﹐方眞是回心向道。諸子﹐回心向道﹐懺悔自然洗得。皈奉大道﹐牽纏自可斷得。天堂玄穹﹐淸虛自能近得。地府黑暗﹐光明自然開得。宏災大劫﹐輪回自可脫得。生死無常﹐把柄卓然立得。無極大道﹐心心自然合得。無上法身﹐了了自然證得。無限福報﹐自然安穩受得。無量眾生﹐一一自能度得。宏誓大願﹐精深自然滿得。地久天長﹐壽算自堪同得。只要明心﹐障蔽自能通得。只要誠信﹐金石自能透得。只要虛心﹐纖毫不能染得。只要恆心﹐萬魔不能奪得。只要好心﹐冤惡自然化得。只要眞心﹐魔頭不能惹得。只要明心﹐聖賢可以齊得﹐自然通達了也。只要了心﹐仙佛可以證得﹐自然澈悟了也。只要虛心﹐妙理可以見得﹐自然鉆進了也。只要澄心﹐妙相可以識得﹐自然開慧了也。只要照心﹐眞空可以達得﹐自然默契了也。只要定心﹐生死可以明得﹐自然融化了也。只要平心﹐閻王可以見得﹐自然無罪孽了。只要公心﹐鬼神可以對得﹐自然無欺蔽了。只要正心﹐妖怪要以伏得﹐自然有光明了。只要誠心﹐邪魔可以懾得﹐自然多智慧了。只要施心﹐天神可以近得﹐自然大願力了。只要慈心﹐愚頑可以化得﹐自然普蔭得了。只要威心﹐厲惡可以伏得﹐自然無怖畏了。只要忍心﹐無物可以棄得﹐自然寬宏量了。只要空心﹐無相可以畱得﹐自然登覺照了。只要忘心﹐無相可以分得﹐自然無人我了。只要婆心﹐無人不可知得﹐自然度眾生了。只要無心﹐無境可以住得﹐自然能圓活了。只要圓通心﹐三界不能拘得﹐自然無掛礙了。只要利濟心﹐無劫不可過得。只要淸靜心﹐無邊可以住得﹐自然大圓滿了。諸子﹐我今講法已竟﹐道場圓滿。但念你們﹐父子上山﹐父不能傳之子﹐子不能代之父﹐同道修行﹐冷暖各人自知﹐進退各人自到。所以說法並無一法﹐不過是依病開方﹐對癥發藥﹐病愈癥除﹐就不必更用方兒再需藥了。如渡河必用舟船﹐到上了岸﹐不可又再想船。又如鍼引綫﹐連衣縫完了﹐不必再求鍼綫。不要畫蛇添足﹐拔艸尋蛇。只要各各努力向前﹐老老實實乃把个戒律行持緊緊﹐戒中忘戒﹐律外加律﹐功夫深刻﹐火候到時﹐自得祖師提拔﹐接引通眞。切不可沒主意﹐倚師父﹐靠道友﹐執名著相﹐終日終年﹐隨人腳跟瞎走。又須要拏定心腸﹐不生疑惑﹐一心一意﹐死而不悔。到得火候齊時﹐豈不聞皇天不負苦心人耶。大道寂然不動﹐人能感而遂通。諸子﹐旣肯辦个烈心﹐直前不顧﹐向往不回﹐可爲志气髙遠﹐便是道門種子也。邱祖遺有無聲偈言﹐不輕示眾。今爲諸子述出﹐要緊聽受。偈曰「生死無常須自悟﹐死得自家人不顧。莫將自己靠他人﹐就自神仙也自度。不止六塵並六識﹐不依一法心常住。常住無常常住無﹐知因不昧因無數。因地參明自性空﹐果位悟空誰照住。自今了卻生死機﹐從此勾卻輪回簿。有人按律覓行持﹐自然天神暗默知。龍門心法法原無﹐苦口直言說一部。不須執法要掃除﹐方見偈言眞實處。熟細我言講法身﹐虛空便是多寶庫。動而念出出無窮﹐道藏身中延福祚。心法融通法卽心﹐法心無了長杠度。」碧苑壇經卷末

二十二﹑參悟元機

諸子﹐這一點虛靈不昧的﹐卽我元命眞人﹐豈是容易見得的麼麼﹖古今來聖賢仙佛列祖羣眞﹐面壁九年﹐坐圜六載﹐三三七七﹐勤苦參求。以至歷徧名山﹐雲遊福地﹐尋師訪友﹐問道聽經﹐苦行深功﹐布施累徳。種種修行﹐不過爲了此身生死性命﹐大事因緣﹐前不知來﹐後不知去﹐流浪沈淪﹐難免輪回﹐所以發下誓願﹐立功行持。或以絕念忘情﹐爲出世之法﹐便去打坐三年五載﹐坐破了多少蒲團﹐幾曾些兒念絕﹐半刻情忘﹐乃二五還歸十也。或以烹鉛煉汞爲出世的法﹐便行功朝屯暮蒙﹐退符進火﹐幾曾見玉液七返﹐金液九還﹐拏住賊﹐放了賊也。或以存思觀想﹐默朝上帝於三天﹔或以煉度濟幽﹐超拔幽魂於九地﹔或以呼神召將﹐佩符籙以號眞人﹔或以提气開關﹐運精气而稱妙道﹔或諷誦經文而勤勞禮拜﹔或炮制丹藥而救病醫瘡﹔或煉服食以望飛升﹔或效陰陽而行采取﹔或鼎器中橐鑰呼吸﹐以神運眞鉛﹐延生接命﹔或鼎鑪內砂火抽添﹐以煉茅根﹐立功布施﹔或以身體哀殘﹐抱金丹之道而待傳於有福﹔或以因緣淺薄﹐行難行之行而撒手於懸崖。種種昧卻自性﹐爲幻修行﹐俱是旁門。諸子﹐絕念忘情﹐要參悟得這念在何處起﹐情從何處來﹐拏得定﹐捉得穩﹐認得眞﹐指的實﹐方才下手去絕﹐下手去忘。且問你這會拏﹑會捉﹑會認﹑會指﹑會下手﹐會絕念忘情的是个甚麼﹖任你絕念忘情﹐蒲團坐破﹐念還是念﹐情還是情。大眾﹐以念絕念﹐喚作頭上安頭﹔以情忘情﹐名爲拏賊放賊。不若連這个忘情的忘法俱忘﹐絕念的絕法都絕﹐兩機俱忘﹐入眾妙門﹐方是个上乘道理也。諸子﹐我將法子去絕念﹐不知法子便是念頭﹔我將法子去忘情﹐不知法子便是情種。大眾﹐絕念不如念絕﹐忘情不如情忘﹐喚作求人不如求已也。諸子﹐烹鉛煉汞的﹐抽添火候的﹐比效卦爻的﹐把一个太極混元﹐穿殘鑿破。認假名而爲實用﹐指譬諭而作功夫。妄論三田﹐盲猜精炁﹐七情機械﹐九竅樞機。把七字九字返字還字﹐當做七次九次﹑七回九回﹑七段九段﹑七年九年﹑七轉九轉。這个畫圖﹐那个出像﹐豎著脊梁﹑泥丸﹑尾閭﹑丹田﹑絳室﹑黃庭﹑華池﹐水升火降﹑溫養沐浴﹑封固等法﹐今日也是坎離交﹐明日也是地天泰﹐後日也是魂魄合﹐今年也是這等嬰兒﹐後年也是這等嬰兒﹐將至九年﹐還是个不知死的老造孽。他不自知差錯﹐還搖著頭﹐屈著指﹐對著外人胡說道﹕「我是那一日結聖胎﹐溫養火候又不錯﹐沐浴時節又不差﹐爲何胎成十月不產嬰兒﹖還是你我福薄罪深﹐鬼神不容成就﹖」他還捧著肚皮﹐老著臉﹐探著眼睛﹐虛落淚下。爾知這劣根下愚之人﹐不知自心﹐不明自性﹐昏天黑地的業障﹐知甚麼道理﹐爾知此人﹐還是有心向上著人﹐但是昏迷﹐不醒向上之機。你們身中精气﹐本是先天元气元精﹐不增不減的寶。你若去搬弄他﹐也不見添出來﹐你不去搬弄他﹐也不見少一點。這个虛靈不昧的眞元﹐便是元神。旣稱元神﹐又說是甚麼嬰兒﹖自己多劫以前﹐罪業未消﹐障礙未脫﹐心源未淨﹐性根未靈。不去早早懺悔愆尢﹐攺變气質﹐參師悟道﹐反把那个有用的眞心﹐做那个沒用的假事﹐反把那有限的光陰﹐候那个無影的嬰兒做甚麼﹖諸子﹐自己身中知善知惡﹐知是知非﹐知邪知正﹐知生知滅﹐知已知彼﹐知眞知假﹐便是嬰兒。但這嬰兒﹐原不知善惡是非﹑邪正生滅﹐彼己眞假。這嬰兒不自著相﹐因境生心﹐因心生智﹐因智生知﹐因善所以知惡﹐因是所以知非﹐因正所以知邪﹐因生所以知滅﹐因己所以知彼﹐因眞所以知假。原無我相﹐以非空相﹐不過是這點在世界知覺運動以應萬事。若講个太極混元﹐則此知亦可以無知的。但此知乃良知﹐釋門喚作善知識﹐道門名爲嬰兒元神。總而言之﹐大眾﹐卽是一點虛靈不昧之性體也。你們只見道人入圜打坐﹐口說懷胎﹐入室十月之後﹐可曾見哪个道士﹐現出嬰兒顯相放光麼﹖這等人未入圜之先﹐他不知天地鬼神陰陽情狀﹐人間禍福﹐未來吉凶﹐生年死日。及至出圜之後﹐照舊不知。自己生死不明﹐不能自度﹐如何度得人﹖已之生死未明﹐吉凶未卜﹐禍福未知﹐得失未達﹐仍屬鬼神所隸﹐天地所羈﹐生與俗人一般﹐死同凡夫不二﹐生與俗人衣食痛苦﹐死同凡夫葬埋臭穢﹐則這入圜打坐﹐豈非多事﹖諸子﹐要先死忘心後入圜﹔先了愛緣後打坐。淫心久息﹐則腎足而眞鉛上升。嗔心久息﹐則心虛而眞汞下降。飲食調節合乎時宜﹐則脾彊而汞鉛封固。情空﹐則肺潤性定﹐則肝榮腎水旺﹐則眼光亮而瞳珠如漆。心火熄﹐則口津滿而味咽如醴。魂淸﹐則肝气順而筋骨輕﹔魄安﹐則肺液通而須髮黑。脾壯胃和﹐則舌喉爽利而音聲響亮。竅通血盛則耳聰﹐气旺神全則目明﹐五臟得中則百病卻﹔五味淡泊則正气生。按四時八節揣摩導引﹐則風寒暑濕不能侵。把六欲七情﹐戒性降心﹐則妖邪鬼魅不能犯。參求大道﹐則良心現而眞性明﹔了悟眞如﹐則色身空而法身見。自度而後度人﹐還是度已。諸子﹐到此地位﹐才算進進了大門頭一步也。然後入圜坐靜﹐上可通天﹐下能澈地﹐鬼神之情狀﹐天地之樞機﹐闔辟不出呼吸之間﹐造化不出手掌之外。此皆從戒定來。故入圜時﹐凡胎俗骨﹔出圜候﹐聖體法身。明大道﹐則眼界髙﹐看破諸緣皆幻假﹔有拄杖﹐則心胸寬﹐包羅天地入虛空。人心未動我先知﹐事物未來我預識。方爲六通﹐智慧無窮﹐一切天魔拜伏﹐暗護佑之。十方外道皈依﹐悉相畏懼。芥子中﹐須彌山納之不覺﹔黍米內﹐十方世界藏之不知。舒放﹐則大地山河任我逍遙﹔潛藏﹐則微塵粒米憑我安頓。諸子﹐這个向上無爲至眞妙道﹐第一在參微理而悟天機。所以你們須將盲修瞎坐﹐烹鉛煉汞﹐存思觀想﹐煉度濟幽﹐加職受籙﹐提气搖扇﹐諷經誦誥﹐合藥燒茅﹐服食采藥﹐陰陽鑪鼎﹐這許多無益之事﹐不急之爲﹐且都放過一邊。切切端誠對天發願誓心﹐自從今日以及當來﹐惟願早明生死去來之機﹐解脫輪回生死之苦﹐離種種邊﹐得聞妙道。咦﹗這句離種種邊的說話﹐實對你們言﹐便是參微理而悟天機的大方便門也。諸子呀﹗如何是種種邊﹖就是盲修瞎坐﹐烹鉛煉汞﹐種種旁門也。如何是邊呢﹐這些旁門﹐非中非正﹐譬如一張桌案﹐這些旁門總在四邊﹐不能入心﹐縱使到心﹐亦不離桌﹐殊不知離桌﹐方是虛空大道﹐不能離桌﹐還是物﹐不是道﹐豈非邊也。邊者﹐旁也﹐邪也﹐界也﹐岸也。旁則不中﹐邪則不正。有地界﹐則不能廣大﹔有崖岸﹐則不能洪溥。拘拘的守著這个肉袋子﹐認作千年古柏﹐萬代靑松﹐活活的困殺這主人公﹐反去捨燈尋火﹐戀假拋眞﹐豈不是倒在一邊﹖𨿽是成功﹐不過是个自了漢﹐未曾見性﹐𨿽有果位﹐報盡還入輪回﹐難超三界﹐與這這些眾生有甚麼利益﹖諸子﹐成仙作佛﹐爲聖爲賢﹐全在捨己從人﹐爲度眾生﹐發洪誓願。今這輩打坐的人﹐連自己還度不過來﹐那里度得眾人﹖喚作自了漢﹐幾曾明得大道﹐無量度人﹖倒在邊修﹐深可憐憫﹗眞君說偈﹐泄漏眞機﹐教大眾離了自利之心﹐又離卻一邊之法。使那旁門歸於正中而行﹐邪教反乎正法而入。把有限地界﹐開展得無礙無遮。把廣大的世界﹐舒展得通天通地﹐把有崖岸的溝渠﹐鑿寬得無邊無沿。把不可測的法身﹐伸放得無人無我。經云「視不見我﹐聽不聞我﹐離種種邊﹐名爲妙道」者也是也。大眾﹐參悟之門﹐要先放開心地。生從何來﹖死歸何往﹖親近那髙明先達之師﹐智慧眞誠之友。廣存善心﹐細細究竟。生時如一甌之茶﹐拘於形象﹐水已有味。潑在東洋大海﹐散爲巨浪洪波。若欲求我本源﹐添了茶味。若言是水﹐則有色像。然究竟此海之內﹐寓我本源在內﹐何者爲我本源﹖細細尋繹﹐究竟到視而無見﹐聽而無聞。積功旣久﹐自然胸襟一朝廓落﹐眼光立地澄淸﹐見我本來面目明妙天機﹐現這一點眞性﹐始信大道原不負人也﹗諸子﹐聖賢仙佛﹐成道升天已久。要見聖賢仙佛之心﹐先明聖賢仙佛之理。能明聖賢仙佛之理﹐便悟聖賢仙佛之法﹐便行聖賢仙佛之事。能行聖賢仙佛之事﹐便是聖賢仙佛之身子。諸子﹐聖賢仙佛之心﹐果在何處﹖只在各人方寸臺中。聖賢仙佛之理在何處﹖只在各人之眼前。聖賢仙佛之法在何處﹖只在經文史集中。聖賢仙佛之事﹐不出世法之外﹐只在世法之中。聖賢仙佛之身﹐又在聖賢仙佛之中心。若知聖賢仙佛之心於方寸之中者﹐則能明其理。能明其理﹐則能悟其法。能悟其法﹐則能行其事矣。能明其理﹐則正道存。能悟其法﹐則諸緣覺。能行其事﹐則功業立﹐而天機不息﹐萬劫常存。當知此人神通智慧﹐已具聖賢仙佛之體﹐卽是聖賢仙佛之身矣。諸子﹐參悟從甚麼處下手﹐你們要先去受初眞戒﹐降伏身心﹐使方寸不亂﹐則能見聖賢仙佛之心了﹐然後進受中極戒﹐開辟性靈﹐使玄關通澈﹐則能明聖賢仙佛之理了。然後進受天仙戒﹐精研妙義﹐使智慧圓通﹐則能通聖賢仙佛之道了。然後解脫無礙﹐可圓可方﹐可大可小﹐可行可止﹐可前可後﹐可生可死﹐可屈可伸﹐可出可入﹐可聖可賢﹐可仙可佛﹔可四生﹐可六道﹐可天宮﹐可地獄。隨方設教﹐歷劫度人。變化莫測﹐現身說法。如無邊明鏡歸照諸形影﹐互相容入。則能行聖賢仙佛之事﹐成聖賢仙佛之身﹐證聖賢仙佛之果矣﹗大眾﹐到這地位﹐名爲參微理而悟天機也。諸諸昔日黃帝遺其玄珠於赤水﹐乃使離朱索之﹐離朱索之不得﹐乃使契垢索之﹐契垢索之不得﹐乃使罔象﹐罔象得之。彼離朱者﹐離宮朱色﹐乃人之後天肉團心也﹐是以索之不得﹐諭今之用心邊見者也。彼契垢者﹐乃人之愛潔﹐淨口淨身﹐靠齋者也﹐是心以素之亦不得。至於罔象﹐何以能得﹖諸子﹗罔者﹐無也﹐象者﹐形色也。罔象﹐乃無形無象之謂。故爾不稱明珠﹐而曰玄珠。卽至聖先師孔子有曰「形而上者謂之道﹐形而下者謂之器。」太上老祖所謂「內觀其心﹐心無其心﹐外觀其形﹐形無其形」﹐諸子﹐至理本實相。聖聖賢賢﹐仙仙佛佛﹐總在不著相操持的。若是著相修行﹐便軒轅帝用智慧持齋﹐把素求玄珠了。諸子﹗軒轅帝失玄珠﹐得之於罔象﹔凡人參妙理﹐得之於無心。大眾﹐我已泄盡天機﹐發明心印。爾等卻要仔細檢點﹐緊密提防﹐這赤水中玄珠一失﹐更不知何方還也﹗於是戒弟子等稽首皈依而聽偈曰「萬卷仙經談不盡﹐一篇直指泄無餘。勸君莫弄多方法﹐道在心頭不在書。著相參玄雜想多﹐有心打坐坐成魔。許多邪路人偏走﹐正道無人可柰何。眞人無相亦無形﹐一段天機處處陳。不顧眼前多暗摸﹐休拋正路入旁門。」爾時﹐昆昆陽子普同大眾回向已﹐戒弟子施守平纂成捲冊﹐呈請律師題示後學﹐律師曰「毋庸﹐汝但得人疊授﹐粵閱一百七十歲﹐當得訂爲《碧苑壇經》。」棲雲山悟元子修眞辯難參證序

羲皇道渺﹐厥旨幽深﹐火記六百篇﹐淪作趨避塵事而設。東漢魏伯陽眞人出﹐準易精義﹐著爲參同契﹐徐從事等﹐從而箋注之﹐黃老丹學乃彰。漢晉以來﹐得其粗而遺其精﹐流爲采取旁術﹐禍延至今。棲雲山悟元子﹐姓劉名一明﹐以儒入道﹐博覽羣書數十年﹐窮理盡性﹐由參悟透入三易﹐著書一十三函﹐而易居其四。道徳經會要一函﹐參悟直指一函﹐西遊原旨四函﹐指南鍼一函﹐會心集一函﹐指南三書共一函﹐知其名﹐未見其書。今春正月﹐新安鮑生﹐名蘭浦﹐字淦亭﹐號昆峯﹐派名陽用﹐從事玄學久矣﹐孔君昭璞授之書﹐交采抽添結圓之旨﹐行承亦有日。以余曾遇至人﹐折節事余﹐幾六年也。至日﹐乃以悟元子著修眞辯難全編﹐印證於余。始得反復探討。書爲湖北長春觀主崔名教淳律師﹐募梓悟元子全書之一﹐上下共二卷﹐上有崔序﹐序言是書前編﹐言簡義該﹐意在學者先識正途﹐不致惑於淫辭邪說﹐誤入旁門外道﹐以害性命大事﹐是故言愈淺近﹐則道愈顯明﹐𨿽略讀書粗識字義者﹐亦可尋蹤而入﹐由淺及深﹐最爲初學切要之書。崔知論及此﹐故能發願首刻是書﹐續爲盡刻所著﹐乃爲圓願。崔之護道傳宗﹐此功此徳﹐倍於悟元子矣。不有崔刻﹐何由廣布﹗他日得是書而因入正宗者﹐畱則度師﹐而崔乃引進者矣。不知頂禮而罔閱是書﹐必妄人也。要知是書得成﹐乃由讀破萬卷而來者﹐則其所著三易等書﹐不有數十年苦學﹐斷難發泄者也。然卽是書而論﹐惟於玄關一竅﹐致開功訣未備﹐則於虛空大交大媾﹐從何入手﹖所謂坤方不死之人﹐從何會面乎﹖如是則全部無用矣﹗余感作者刻者一片婆心﹐千古一遇奇緣﹐余旣有所聞﹐淦亭請問甚殷﹐不敢自祕﹐爰爲采擇師傳﹐謹述補於問答則中義泄未備下﹐似注非注﹐似批非批﹐上以求印於悟元子﹐下以請證於得讀是書者。書垂成﹐恍惚感至悟元長者﹐爲易一答﹐諭非原本﹐易自從學某手﹐余述云云﹐均沐印證﹐可易是書爲某子修眞辯難參證﹐語畢遂隱。燈光黯然﹐乃坐夢耳。旣覺香气猶存﹐而非蘭非麝﹐爰立注於原答之下﹐不敢爲眞﹐亦不敢爲幻﹐三才本一气﹐萬古本同心﹐余卽悟元子﹐悟元子卽余﹐又何異焉﹗書成﹐爰並識諸序﹐以告鮑生﹐鮑生閱是書﹐愼毋勿如昔揣﹐是書乃吾宗之至寶﹐當如東漢魏氏書讀之。若得三易注略各種﹐幸卽示我。道光九年春二月吳興後學金蓋山人閔一得謹序。原序

金城唐介亭先生來武昌﹐見示璞素老人所著《道徳會要》諸書﹐並畱存觀中﹐以爲有志修眞者法。中有前後辯難一書﹐衲反復熟讀﹐悅其前辯﹐言簡義該﹐意在學者先識正途﹐不致惑於淫辭邪說﹐誤入外道旁門﹐以害性命大事﹐是故言愈淺近﹐則道愈顯明﹐𨿽略讀書粗識字義者﹐亦可尋蹤而入﹐由淺及深﹐最爲初學切要之書。慈悲之徳﹐不其大歟。然蹤其所著各書﹐卷帙浩繁﹐重刊不易﹐明經秦瑤圃先生﹐乃雅意捐資﹐以廣流傳。是則爲塔合尖﹐廣種功果﹐實衲之私心而虔祝者。書目並載於後﹐謹爲條其厓略﹐弁諸卷首。嘉慶十六年三月長春觀道衲崔教淳璞然子序。悟元子自序

易曰﹕一陰一陽之謂道。又曰﹕窮理盡性以至於命。夫理卽道也﹐道卽理也。陰陽之道卽性命之道。此理此道﹐位天地而育萬物﹐其大無外﹐其小無內﹐先天而天弗違﹐後天而奉天時﹐最幽最深﹐至精至細。知之者﹐成聖成仙成佛﹔迷之者﹐爲人爲物爲鬼。然不得師訣﹐千譬百諭﹐以有形無﹐以實形虛。或露枝條﹐或泄根底﹐甚難窮究。加之後世旁門曲徑﹐穿鑿聖道﹐紊亂仙經﹐各說其說﹐各是其是﹐認眞經書之諭言﹐埋沒古人之本意。或流而爲閨丹﹐或誤而爲鑪火﹐或執其色身﹐或著於空寂。邪說謠辭﹐流行宇內。卽有一二志士﹐滿眼鍼刺﹐兩耳梆鈴﹐聰明無施﹐主意不定。一入网中﹐終身難出﹐此予辯難之所由作也。辯何難﹖辯其似是而非﹑似眞而假之難。辯其古人托言隱語﹑指象畫形之難。其中天道聖功﹑性命源流﹑藥火是非﹐無不一一分晰。書成之後﹐又恐頭緒渙散﹐語句冗繁﹐閱者不能會通一貫﹐故外著二十六條﹐名曰《修眞後辯》﹐撮其大要﹐分出題目。言淺意顯﹐文簡理明。去譬諭而就實義﹐削枝條而拔根蒂﹐庶乎同道者見之﹐一目了然。於陰陽性命之理﹐可以極深研幾﹐深造自得而無難矣。吁﹗予豈好辯哉﹖予不得已也。時嘉慶三年歲次戊午三月三日﹐棲雲山素朴散人悟元子劉一明自序於自在窩中。悟元子自著後序

莊子謂大道不稱﹐大辯不言。蓋以道本無名﹐有何可稱﹖道本無形﹐有何可言﹖稱且不可﹐言且不可﹐更何可辯﹖然世有稱道者﹐有言道者。一自有稱﹐則是非混雜﹐而道不眞矣﹔一自有言﹐則邪正相爭﹐而道有假矣。稱道不眞﹐言道有假﹐不是稱道﹐反是謗道﹔不是言道﹐反是埋道。謗道埋道﹐塞修眞之門﹐阻行道之路﹐爲害最大﹐此予不得不彊辯﹐以破其稱之不眞﹔不得不細辯﹐以辟其言之有假。辯不眞之稱﹐則不可稱之道﹐學者可不難於漸悟﹔辯有假之言﹐則不可言之道﹐學者可不難於默會。難悟者能使自悟﹐難會者能使自會﹐此前後辯難之存心也。𨿽然﹐旣辯矣﹐謂之無言可乎﹖旣有言矣﹐謂之無稱可乎﹖旣有稱矣﹐旣有言矣﹐猶辯不眞之稱﹑有假之言﹐可乎﹖人亦稱矣﹐我亦稱矣﹔人亦言矣﹐我亦言矣﹔焉知人之稱者眞乎﹐我之稱者不眞乎﹖焉知我之稱者眞乎﹐人之稱者不眞乎﹖焉知人之言者假乎﹐我之言者不假乎﹖焉知我之言者假乎﹐人之言者不假乎﹖誰眞誰不眞﹐誰假誰不假﹐是在不稱道﹑不言道者﹐見而自知之﹐吾烏乎辯﹖悟元子再序。棲雲山悟元子修眞辯難前編參證桐城劉一明先生著金蓋後學閔一得參證

大淸乾隆壬寅中秋之夜﹐月朗星稀。悟元默坐棲雲峯頂﹐神入恍惚杳冥之鄕﹐形歸虛無寂寥之境。

﹝卽境通玄﹐門開山見﹐從而深入﹐何等活潑﹗个中正子﹑活子躍如昭如矣﹗學者莫作序事文看過﹞

眾弟子侍側﹐候至中宵﹐一弟子啟而問曰「師不動搖﹐無聲無臭﹐其悟道乎﹖其坐忘乎﹖」三問而三不答。

﹝非序事﹐乃假點此刻玄用耳﹗師是師﹐不作悟元子會﹐當作眾弟子侍側會﹐則得此則師字義矣﹗其旨腦在不動搖﹐無聲臭﹐故能由悟入忘。而中宵之一﹐乃啟而問﹐問有著落。子字非虛文﹐子動而口現於門下矣﹗故必三問而三不答﹐答在其中矣﹗是明明一幅陽動寂采﹐無上玄況圖像也。二千五百人曰師。師無動搖﹐師無聲臭﹐有一以視之。一者誰﹖子中之悟元子。要知一子之啟﹐啟自門內者也。厥口有三﹕曰天曰地曰人。三而一則得﹐一而三則失﹐故此三問三不答。答字大有玄義。不歸於一﹐則答失所歸﹐烏乎可﹖吾故曰﹕三問而三不答﹐答在其中。學者審之﹞

弟子復請曰「師不發一言﹐毋乃朽木不可雕﹐糞土之墻不可污﹐不足與語乎﹖」悟元熟視良久﹐從容而告曰「此非爾所知也。」

﹝此則是假問答從明妙義﹐以後亦然者﹐毋庸言外探討。此則玄意﹐蓋示門下當自靜省﹐故熟視良久﹐而仍告以『非爾所知』云﹞

弟子問曰「敢問其故﹖」悟元曰「吾將以天地爲逆旅﹐以日月爲過客﹐以萬物爲遊絲﹐以世事爲夢幻﹐以人情爲寇讎﹐以富貴爲浮雲﹐以形骸爲桎梏﹐以四大爲枯木﹐以六根爲孔竅﹐以身心爲灰土﹐何動何搖﹖何聲何臭﹖」

﹝是僅答其所以能無動搖﹐所以致無聲臭焉耳﹗其實卽是學啟玄關初步功法。悟元子極欲點破﹐無如世眾正在沈溺﹐急切棒喝﹐無從下手。故姑以放下身心入門﹐而逗有借假修眞妙用﹐乃在於以六根爲孔竅也。蓋言看達一切﹐心志斯一。我於斯時﹐卽從六賊孔竅﹐透入希夷神域耳﹗無如學者不悟何﹖是乃舉世通病﹐法惟導之使由而已﹞

弟子曰「如師所言﹐一無所有乎﹖」悟元曰「安得無有﹖」弟子曰「所有者何﹖」悟元曰「惟知有道耳﹗」弟子曰「然則道無爲乎﹖」悟元曰「安得無爲﹖道有體有用﹐有進有退﹐有逆有順﹐有急有緩﹐有止有足﹐有始有終﹐有先有後﹐有爻銖﹐有層次﹐有變化﹐有等等大作大用﹐安得無爲﹖」弟子曰「弟子入道多年﹐閱盡丹經﹐參訪多人﹐毫無一知。望師慈悲﹐稍開茅塞。」悟元曰「道爲天地所祕﹐鬼神所忌﹐非可立談。若非齋戒﹐不得妄聽。」弟子拜退﹕一﹑四大不著而身齋。二﹑諸慮俱息而意齋。三﹑回光反照而眼齋。四﹑聲音不入而耳齋。五﹑香臭不到而鼻齋。六﹑是非不動而舌齋。六齋已畢﹐復進而請曰「弟子齋矣﹗敢問其道。」悟元曰「未也﹐尙有一齋未完﹐如何敢問﹖」弟子曰「六齋之外還有何齋﹖祈師指明。」悟元曰「尙有心境一齋﹐此一境﹐其穢污更甚六根。六根爲外賊﹐有時而來﹐有時而去。心境爲內賊﹐此境有識神居之﹐爲萬劫輪回之種子﹐此境不齋﹐六齋無益。」弟子大驚而退。

﹝莫謂六齋無益﹐第此六齋﹐皆屬有心。齋至於心﹐出諸自然﹐亦得謂之克齋矣﹗此六齋也﹐一一出諸自然﹐則可名心齋也矣﹞

於是掃淨萬緣﹐離種種邊﹐應無所住而生其心﹐片刻之間﹐如凍冰解散﹐毫無滓質。復誠敬跪前﹐位而問曰「蒙師慈悲﹐已齋無齋﹐無齋可齋﹔齋之不齋﹐不齋而齋﹔不齋誰齋﹐誰齋其齋﹔齋者不齋﹐不齋是齋﹔知齋非齋﹐齋無可齋﹔若欲眞齋﹐齋不見齋﹔齋旣無齋﹐何用彊齋﹖」悟元子曰「爾知齋矣﹗爾已齋矣﹗可與問道﹐可與聞道。」

﹝功到此際﹐道體全現﹐一點卽悟。若令從此體認﹐而仍有無不立﹐人法雙忘﹐造至無所無邊﹐自入無量化域﹐身機心機﹐自與造化合一。更令散齋七七﹐不失此況。待到時至﹐隨機應點﹐自已身證自然﹐而六通具足﹐何先天之或昧﹐而胎有不結不圓乎﹖如是開導﹐大可頓超無上知徳。惜僅允以知齋已齋﹐可以問道聞道﹐不爲當下點破﹐又不爲加鞭策進﹐或卽座前面試﹐相機棒喝﹐自必一了百當﹐乃竟坐失此機﹐惜哉﹗蓋此種髙弟﹐能自勉﹐能精進﹐其去生知﹐僅隔一綫耳﹐余惜未之遇。余若遇之﹐余必乘機踏入﹐是乘其銳﹐巧以接引﹐必奏奇功者也。縱或有阻﹐而玄關一竅﹐必自大開而常開﹔采取﹑結養﹑脫化等等﹐乃可隨問隨點﹔總以無住無所﹐覺而勿著爲用焉耳﹗悟元先生豈不識此﹖蓋亦設此問答﹐以明至道﹐未必有此髙弟得遇焉﹗有則未必如此失機者也﹞

問曰「何爲道﹖」答曰「道者﹐先天生物之祖气﹔視之不見﹐聽之不聞﹐搏之不得﹐包羅天地﹐生育萬物﹐其大無外﹐其小無內。在儒則名曰太極﹐在道則名曰金丹﹐在釋則名曰圓覺﹐本無名字﹐彊名曰道﹔擬之則非﹐議之則失﹔無形無象﹐不色不空﹐不有有無﹔若著色空有無之象﹐則非道矣﹗」

﹝按所答﹐道之本體﹐和盤托出﹐則此金丹大道﹐學者知所從事矣﹗其旨腦在一無著﹐覺而勿著﹐便是矣﹞

問曰「道旣無形無象﹐是渾然一气﹐何以《易》曰一陰一陽之謂道﹖」答曰「一陰一陽之謂道﹐是就道之用言﹔無形無象﹐是就道之體言。太極未分之時﹐道包陰陽﹔太極旣分以後﹐陰陽生道。若無陰陽﹐道气不見。惟陰陽疊運其中﹐道气長存﹐歷萬劫而不壞。在先天則爲道﹐在後天則爲陰陽。道者﹐陰陽之根本。陰陽者﹐道之發揮。所謂太極分陰陽﹐陰陽合而成太極﹐一而二﹐二而一也。」

問曰「太極分陰陽﹐是卽兩个陰陽矣﹗何以古人又言兩重天地﹑四个陰陽乎﹖」答曰「兩重天地﹐先天後天也。四个陰陽﹐先天後天陰陽也。先天陰陽以气言﹐後天陰陽以質言。先天陰陽﹐太極中所含之陰陽﹔後天陰陽﹐太極中生出之陰陽。金丹大道﹐取其气而不取其質﹐於後天返先天﹐故曰先天大道。」

問曰「先天後天陰陽各有分界﹐何以又云後天中返先天乎﹖」答曰「先天一破﹐生出後天陰陽﹔而後天陰陽﹐一動一靜﹐其中又生先天。至人於此後天中﹐采取所生一點先天之气﹐逆而運之﹐返本還元﹐復全太極之體﹐故曰還丹。」

問曰「陰陽旣分先天後天矣﹐何以又有內陰陽﹑外陰陽之說乎﹖」答曰「內陰陽﹐卽後天之陰陽﹐生於形體。外陰陽﹐卽先天之陰陽﹐出於虛空。形體陰陽﹐順行之陰陽﹐天地所生者也。虛空陰陽﹐逆運之陰陽﹐生乎天地者也。所謂內外者﹐以用言耳﹗」

問曰「陰陽旣有內外﹐五行亦有內外否﹖」答曰「五行從陰陽中出﹐陰陽有內外﹐五行安得無內外﹖如十天干﹑十二地支﹐五行皆二。以天干而論﹕丙爲陽火﹐丁爲陰火﹔甲爲陽木﹐乙爲陰木﹔庚爲陽金﹐辛爲陰金﹔壬爲陽水﹐癸爲陰水﹔戊爲陽土﹐己爲陰土。以地支而論﹕亥水爲陽﹐子水爲陰﹔寅木爲陽﹐卯木爲陰﹔巳火爲陽﹐午火爲陰﹔申金爲陽﹐酉金爲陰﹔辰戌二土爲陽﹐丑未二土爲陰。陽爲外﹐屬於先天﹔陰爲內﹐屬於後天。此先後天之所分﹐內外藥之所別也。」

問曰「內藥了性﹐外藥了命﹐乃是修持性命﹐各有時節矣。《易》曰『先天而天勿違﹐後天而奉天時』﹐則是逆施順運﹐兩不相關矣﹗何以《入藥鏡》云『先天气﹐後天气﹐得之者﹐常似醉』也﹖」答曰「祖師慈悲﹐分明說了﹐爾自不悟。夫內藥了性﹐卽『後天而奉天時』﹔外藥了命﹐卽『先天而天勿違』者。用逆道﹐先發制人﹐所以奪造化而結丹。奉時者﹐用順道﹐天然火候﹐所以融五行而脫丹。前後兩段功夫﹐故曰『性命雙修』﹔內外一齊修持﹐故曰『逆順並用』。」

問曰「性屬陰﹐命屬陽﹐是太極所分之陰陽乎﹖」答曰「此有分別。性有气質之性﹐有天賦之性。命有分定之命﹐有道气之命。气質之性﹐分定之命﹐後天有形之性命。天賦之性﹐道气之命﹐先天無形之性命。修後天性命者﹐順造化﹔修先天性命者﹐逆其造化。大修行人﹐借後天而返先天﹐修先天而化後天﹐混而爲一﹐性命凝結﹐是謂丹成。性命者﹐陰陽之體﹔陰陽者﹐性命之用﹔但有眞假之分﹐先後之別﹐惟在辯的詳細﹐認的分明耳﹗」

問曰「性命必賴陰陽而後凝結﹐則是有陰不可無陽﹐有陽不可無陰﹐何以又有『羣陰剝盡丹成熟』之說﹖到底用陰乎﹖不用陰乎﹖」答曰「所用者﹐眞陰眞陽﹔不用者﹐假陰假陽﹔眞陰眞陽爲先天﹐假陰假陽爲後天﹔先天成道﹐後天敗道。」

問曰「何爲眞陰眞陽﹖何爲假陰假陽﹖」答曰「陽中之陰爲眞陰﹐陰中之陽爲眞陽﹐此所用之陰陽﹐古經所謂『陰陽得類』者是也。亢陽無陰爲假陽﹐孤陰無陽爲假陰﹐此不用之陰陽﹐古經所謂『孤陰寡陽』者是也。」

﹝惜此節所泄「類」字﹐未爲透頂泄出。蓋此精義﹐先聖所祕﹐故僅引丹經曾泄者歟﹗然此義泄不徹透﹐後之學者﹐仍在荊棘中也。余故於《陰符經玄解正義》中述示焉﹗無如唱和絕少知音。噫﹗丹經所謂『同類易施功﹐非種難爲巧』﹐此兩句訣法備矣﹗』味此「類」字﹐知在先天中討同類。大地生人﹐龍虎無量﹐其中合星合潮者﹐亦自有無量數可接可取﹐第以見不見爲可否焉﹗此道惟吾北宗得之。其謂種者﹐義更精矣﹗不知徹用種義﹐適合水火空煮之譏。見此批者﹐幸勿艸艸看過。然此采法﹐豈僅不寬衣不解帶哉﹗鄞鄂寬廣﹐百里之內﹐不面不期﹐如磁吸鐵﹐而邇若同座也。惟玄關竅開者﹐行乃不妄﹐亦不幻也﹞

問曰「陰陽交感﹐天地自然之道﹐何以有孤寡﹖」答曰「吾亦曾言矣﹗陰陽交感﹐卽是眞陰陽﹐不交﹐卽是假陰陽﹐其眞假﹐在交與不交上分別耳﹗」

問曰「陰陽旣有交感之道﹐則道出自然﹐何待修持﹖」答曰「後天陰陽﹐有時而交﹐有時而不交。聖人先天學問﹐順中逆運﹐使長交而不散﹐所以人能勝天而不爲陰陽所拘。」

﹝謹按是答﹐當循馬丹陽還原祕旨功法﹐不入歧途﹐謂須深耕以置種﹐浸灌無虧﹐所以待時也。已而人機齊應﹐是爲天人合發﹐乃可假幻以勾玄。个中反復﹐鬼神莫之測。不假混沌片時﹐得不圓成﹐不置身心局外﹐必有『飛走』等虞。鐘祖處之泰如﹐呂祖得而三失。訣惟『淸和』兩字﹐以濟以調﹐乃得四季長春﹐人定勝天也。其卽所謂先天學問歟﹖蓋以節節事事而先於天﹐乃得時至不落於後﹐切勿胡思雜測﹐致入歧途﹐而悟元子述旣及此﹐不爲和盤托出。余恐後學﹐仍在荊棘中求生計﹐故爲述而補之﹞

問曰「陰陽之交﹐在內乎﹖在外乎﹖」答曰「然。後天陰陽在內﹐先天陰陽在外。在內出於自然﹐在外出於作爲。」

﹝若論後天之交﹐全在逆施﹐而答曰『自然』﹔先天之交﹐全在無爲﹐而答曰『有作』。是猶貼兩色身之內外言歟﹖抑貼兩幻法身气感之內外言歟﹖以貼兩幻論﹕陽幻藏有先天陰﹐陰幻藏有先天陽。若從先天﹐則當逆施﹐故曰『有作』﹔若從後天﹐則入順行﹐故曰『自然』。如是之答﹐謂之泛答﹐似非悟元子之本旨。應從幻法气感而言﹐方有精義。蓋按丹法﹕有形有象者﹐曰後曰內﹔無聲無臭者﹐曰先曰外。當其兩幻相值﹐神凝气結﹐出之自然﹔郁而外透﹐達於虛際﹐亦出自然﹔已而太極應感﹐沛然元注﹐充乎兩幻﹐个中玄況﹐筆難罄述。呂祖三還三失﹐正此時至焉﹗必須步步合作﹐乃得泰定。是乃悟元子所述有作之宗旨﹐學者愼勿泛泛體之﹞

問曰「在外陰陽﹐必不關乎我身﹐或謂在天地﹐或謂在彼家﹐是否﹖」答曰「愚人不明在外之義﹐或吐納天地雲霞等气﹐或采取婦女紅鉛梅子濁血﹐棄正入邪﹐做孽百端。殊不知外者﹐包羅天地﹐不屬於我之謂。有生之初﹐原是我家之物﹐因先天一破﹐假者用事﹐眞者退位﹐日遠日疎﹐與我無涉﹐所以爲外。這个祕密﹐不遇眞師﹐難以識認。」

﹝按﹕所辟是也。然以祕密之物﹐端從同類中求之﹐曰內曰外﹐乃從現前而言﹐其實是一物﹐何有陰陽內外哉﹗行從先天立腳﹐天地日月雲霞紅鉛梅子等等﹐質皆是假﹐气皆是气﹐气豈類外气哉﹗古哲縷示。皆有妙用﹐第非初學所能﹐更非執著者可得。惟能步步不離先天﹐從頭尋討先天之先。玄關八達﹐觸著撞著﹐無不先天﹐如一亮紗大羅羅帳﹐物物珍珍﹐洞明洞見。只須具得千手千眼﹐隨意檢收。向所失物﹐全在此中。然不得遇眞師﹐囑開玄竅於前﹐具此千手千眼法身於後﹐從何識得﹖悟元子祕之不泄﹐余故述以補之﹞

問曰「先天之物與我疏遠﹐則必一身純陰﹐不得執此身而修。何以《易》有『不遠復以修身』之說﹖」答曰「大道不離此身﹐亦不執此身。在外求之﹐非我同類﹐便是入於邪道﹔在我求之﹐一已純陰﹐便是著於後天﹐是特有法在﹐能使無者而復有﹐去者而仍來﹐所以謂還元返本」。

﹝按此答云云﹐已詳前批﹔前批云云﹐正是此答特有之法。學者可詳味之﹐誠行無不驗也。究此特有之法﹐還自齋心一訣入手。此訣習透﹐然後循行馬祖所授口訣﹐加一恆字可也﹞

問曰「旣不在身內﹐又不在身外﹐先天之物﹐果在何處﹖」答曰「在玄關一竅。夫所謂玄關者﹐乃四大不著之處﹐非有非無﹐非色非空﹐非內非外﹔又曰玄牝門﹑曰生殺捨﹑曰陰陽竅﹑曰生死關﹑曰混沌穴﹑曰龍虎壇﹑曰龜蛇竅﹑曰恍惚鄕﹑曰杳冥地﹑曰出納戶﹑曰戊己門﹐等等異名﹐總謂玄關竅。在身非心肝脾肺腎﹐非眼耳鼻舌身意﹐非三百六十骨節﹐非八萬四千毛孔。古來仙眞不肯分明說破﹐所以諸多旁門﹐妄猜私議﹐皆於一身色象中求之﹐大錯大錯。吾今與你指出﹕要知此竅﹐在於六很不著之地﹐五行不到之處﹔恍兮惚兮﹐其中有竅﹔杳兮冥兮﹐其內有門﹐自開自闔﹔呼之則應﹐敲之則靈﹔明明朗朗﹐現現成成﹔迷之則遠隔千里﹐悟之則近在當前。噫﹗神而明之﹐存乎其人﹐非下數十年窮理功夫﹐不能見此。」

﹝按此答﹐先生於此一步﹐乃自窮理而得﹐似在彀中﹐卻未眞得者。余卽於所示見焉﹗先生之失﹐失在看書與窮理耳﹗有識功從虛寂入手者﹐自知餘言不謬也。此節大病﹐在於『呼﹑敲』兩句﹐與後歸功窮理得見焉﹗夫此一步﹐惟從虛寂兩字入手。功到極處﹐一切玄況﹐槪須覺而勿著﹐古哲所謂無思無慮﹐忽然透入玄況﹐若歸故土﹐絕勿爲異。置此有無﹑動靜﹑實虛﹑空色等等﹐見若勿見﹐覺若勿覺﹐厥關開否﹐不之究。若稍住滯﹐便落竅外幻妄﹐不可不戒。人能寂守此訣﹐一念不生﹐忽如夢覺﹔浩浩兮無涯﹐冥冥兮莫測﹐古哲謂神眞入竅之初境。已而機忽自泯﹐古哲謂爲「神造混穆」﹐忽復覺徹種種﹐而中寂如故﹐古哲謂爲「玄竅自具之活元運」。按此運機﹐乃正戌未至夫活子之初之玄況也。學者此時﹐必若身淩萬仞峯頂﹐眼界無際﹐髙深如之﹐古哲名爲「竅中正子之玄況」。已而生殺互應﹐變化無端﹐應接繁庶。我仍寂視﹐念不稍動﹐古哲謂爲「竅中之活午」。斯時﹐法惟加行退攝﹐攝返先天﹐不令陰盛陽衰﹐致於中和。而亦寓有沐浴功法﹐是爲眞人﹑眞感﹑眞應焉﹗蓋此玄竅﹐直與造化一鼻呼吸﹐虛不極﹐靜不篤﹐萬無開入之理﹐古哲謂此个中﹐總而有天地五行﹐陰陽三才﹐生滅於此。大修行人﹐無不於此築基者。天水地人神鬼六種仙眷﹐皆於此出﹐《西王母女修正途十則》中備言之。其得之由﹐在於機感機應云﹞

問曰「玄關一竅﹐旣不在身﹐又不在外﹐而曰陰陽竅﹐本身豈無陰陽乎﹖」答曰「人秉天地陰陽五行之气而成形﹐形中以含陰陽五行之气。陰之靈爲魄﹐陽之靈爲魂。魂魄在身﹐如室之有人。玄關者﹐卽魂魄出入之門戶。但此門戶﹐無形無象﹐在虛空中闔辟﹐而魂魄亦在虛空中出入。因其在虛空中﹐所以不在身內﹐亦不在身外﹐卽此身之一動一靜﹐亦在虛空中。故爾自自思﹕此身如何能行﹖如何能立﹖如何能坐﹐如何能臥﹖如何能言﹖如何能默﹖如何能屈﹖如何能伸﹖諸如此類﹑皆從玄關中出。這个消息果在何處﹐若能知的﹐則見陰陽之門戶﹐可能保全性命矣﹗」

﹝按此玄竅﹐誠非擬議可得。蓋以竅非凡竅﹐直是先天後天界限之處。然以丹經體云﹐念頭動處是玄牝﹐則此玄竅究當於脊前宮後﹐虛寂以俟﹐功到自然﹐無不得現也。此說聞自駐世神仙黃﹑李二眞人﹐一得常獲神驗者﹐不敢自私﹐謹補以述云﹞

問曰「陰陽旣在身中﹐則性命之修在己﹐非可假借於他人者。何以古人又云﹕『莫以此身云是道﹐須認他家不死方』乎﹖」答曰「此就後天言耳﹗人自有生之初﹐性命一家﹐陰陽一气﹔漸生漸長﹐年至二八﹐陽气已足﹐一陰潛生﹐於是乾與坤交﹕乾虛而成離﹐坤實而成坎﹔離中藏性﹐坎中藏命。坎陷其眞﹐猶虎奔而寓於西﹐命不屬我﹐而我之所有﹐純陰之物耳﹗若執此身而修﹐不過修此後天之精气已耳﹗焉能到的純陽完成之體﹗故必須他家不死之方﹐卽坎中所陷一點陽精。因其坎陷﹐非我所有﹐故謂他家﹐非身外一切他家之說。若著身外﹐便是毀謗聖道﹐當人拔舌地獄。緣督子曰『一點陽精﹐祕在形山﹐不在心腎﹐而在乎玄關一竅』者﹐此也。」

﹝按此答﹐尙是地仙家固元初步功訣。然若玄關不開﹐事亦無濟也。先師太虛翁曰「緣督子以通儒而得眞傳﹐惜有所祕。然曰『不在心腎﹐而在玄關一竅』﹐蓋已不泄泄之矣﹐第不透泄﹐適足誤人。」先師之論如此。今按悟元先生此答﹐無亦受誤於陳說也歟﹗陳說蓋有爲而說者﹐勘破陳說﹐惟吾南宗泥丸陳祖也。陳祖慨之﹐故謂紫陽張祖運心不普。夫以紫陽張祖之聖﹐尙被誤於陳說﹐又何怪乎緣督趙眞哉﹗余閱其書﹐載有無遮佛會﹐又曰「不得眞傳﹐安知采取﹖」則此采取眞訣﹐趙眞亦必聞之﹐第如悟元先生﹐乃畏玄譴﹐故其所泄只止此。然曰『不在心腎﹐而在玄關一竅』﹐亦已暗示功訣。蓋以後學眞破元虧﹐惟宜深耕置種﹐乃能假幻鉤玄。不識深耕置種﹐無由返本還元也。欲事深耕﹐功從三觀始﹐三觀功熟﹐乃是置種。種者何﹖同類也。知識同類﹐又諳采取﹐胎尙賴結賴圓﹐豈僅元固已哉﹗然不爲之指示終始﹐未有不仍事邪說者也。聞之太虛翁﹐翁謂邪說之行﹐病在功不破關﹐類不識類﹐破關直指﹐無過置此身心於先天之先﹐行到自自在在地位﹐不勞功力﹐玄關自開自見自入﹐第當知忌著相著想﹐又忌當面錯過。蓋功造初見旣見之時﹐若一動念﹐玄關立隱。个中玄況﹐立必隨念而變﹐致莫中止之虞。訣惟置我神志於不識不知之地﹐行到萬慮不生﹐一靈亦泯﹐是造混穆極境﹐是已深入玄竅竅中地位矣﹗忽而一念頓動﹐寂而視之﹐覺有如吸應呼﹐不擊自嗚﹐乃是一陽初動之候﹐須加寂如一訣﹐又忌木住一獘。訣惟循動透入﹐是正玄關洞啟之候。倘犯木住﹐古哲名爲僵立內外。學造此候﹐旋必如春如夏﹐境得日暖風和﹐花明柳暗。我若眞瞽眞聾﹐六門緊閉﹐一竅不開﹐是爲錯過。若因馳騁顚倒﹐昧我本來﹐是爲逐物﹐亦足自誤。訣惟廓放眞元﹐與境元合﹐而內存涵志﹐一意內虛且寂﹐已覺个中得有無上湛潤。外境庶繁﹐聽之而已﹐是爲『功造正午﹐萬路齊開』之玄況。訣惟從事退陰﹐然亦不過意存斂志﹐其元必自若雲歸洞﹐第見霞繞空谷。倏忽由和返肅﹐是造申酉玄況矣﹗寂視久之﹐況現冬象﹐則事干卦初爻。學者至此﹐未可住手。訣惟神收下極﹐功造徧體充和﹐悠然住手﹐是爲從事玄關初步功法。如是行滿百日﹐再商進步。而於置種等等訣﹐有力者預謀元種﹐無力者寂隱市朝。至上莫如淨結無遮佛會﹐謀成隱成結成﹐自各有無上上大用。如上所云云﹐只了得深耕一著也﹐古哲名爲性學命學之始基。是乃悟元先生祕未之泄之大道﹐余恐後學誤入歧途﹐畢生莫救﹐故爲補述於此。然是歷古聖眞山盟海誓﹐三更時候口授之訣﹐未嘗形之紙筆者﹐學者見之﹐毋作等閒看過。其要全在深耕一著。深耕功淺﹐得收無多﹐深耕功熟﹐得收盈倉﹐此是至理﹐幸勿自誤。所謂置種者﹐乃構生龍活虎於丹室﹐用以感致眞元。男則致夫坤元﹐女則致夫乾元﹐兩元气感﹐交於虛際﹐必有所生。吾用我媒﹐引至个中﹐結成夫婦﹐是爲神仙延年而已。惟能廓我鄞鄂﹐內感三元﹐假中眞火﹐剝陰畱陽﹔日行月煉﹐打成一片﹐待時作用﹔得感坤母﹐應敕人元眞一﹐降配我中﹐眞眞合徳﹐自得眞火如然﹔煉生黍珠﹐以志引落中黃極中﹐如珠盤旋﹐霞云覆護﹐存若女孕﹐乃爲結胎。法惟虛寂以存之﹐旣惟日溫時養而已。如是體養﹐功到是一非一﹐是二非二﹐乃爲致成天仙功訣。我師大虛翁之玄論如此。此卽悟元先生所謂『到的純陽完成之體』之眞眞功用也。若遵先生所示﹐尙屬幻幻气感交生之元﹐未得卽謂純陽完成之體。火候功法﹐亦未盡泄﹐余故述而補之﹞

問曰「性命屬於坎離﹐心是離﹐腎是坎乎﹖」答曰「此後天幻身之坎離﹐非先天法身之坎離。法身坎離﹐以離去其陽爲離﹐以坎陷其眞爲坎。離去其陽﹐則所有者必陰。坎陷其眞﹐則所藏者必陽。離爲日魂﹐乃麗明之象﹐然外雄內雌﹐魂中有魄也。坎爲月魄﹐乃晦暗之象﹐然外黑內白﹐魄中有魂也。中陰中陽﹐具乾坤中正之體﹐爲眞陰眞陽﹐乃性命之根。丹道采此二气﹐合而成眞﹐超凡人聖﹐是豈後天有形之坎離可比乎﹖」

問曰「坎離旣是眞陰眞陽﹐取坎塡離﹔所取者何陽﹖所塡者又是何陰﹖」答曰「此就後天中返先天而言﹐所塡之陰﹐卽我家之陰﹐後天之物﹐爲假陰。乃離內七般朱砂﹐身中涕吐精津气血液也。七般靈物﹐時刻難畱。坎中之陽﹐卽他家之物﹐先天之眞陽。取此坎中之眞陽﹐以塡我離內之假陰﹐如貓捕鼠﹐是以先天化後天﹐以眞陽制假陰耳﹗不得以假陰認眞陰。假陰天地所生者﹐眞陰生乎天地者﹐何得相混﹖」

問曰「眞陰陽假陰陽之實迹﹐可得聞乎﹖」答曰「眞陰陽﹐如世間媒妁所合之夫妻。假陰陽﹐如世間私通苟合之男女。私通苟合﹐一朝事敗﹐性命有傷﹐非徒無益﹐而又害之。媒妁所合﹐光明正大﹐生子生孫﹐誰得而拆﹖誰得而敗﹖蓋以眞者成事﹐假者敗事﹐故至人不用假而取眞也。」

問曰「和合陰陽以黃婆爲媒娉。黃婆在何處﹖」答曰「中土也。《易》曰黃中通理﹐蓋中土所以和陰陽﹐合四象﹐攢五行。修行若無此土﹐陰陽何以和﹖四象何以合﹖五行何以攢﹖特以土爲陰陽﹑四象﹑五行之信。故春夏秋冬四季﹐各有土王十八日者﹐取其信也。」

問曰「土有眞假﹑先天後天之分乎﹖」答曰「如何無有﹖譬之春夏秋冬﹐各有土王十八日。此土乃無形之土﹐屬於先天﹐土之气也。大地之土﹐乃有形之土﹐屬於後天﹐土之質也。气爲眞﹐質爲假。不特土之眞假如是﹐卽四象﹑五行亦然。」

問曰「假土旣不用﹐何以大地假土生物乎﹖」答曰「眞者﹐借假以施功﹐假者﹐借眞而生形。無假不現眞﹐無眞不現假。假卽在眞之中﹐眞卽在假之中。大道後天中返先天﹐亦是此意也。」

問曰「坎離若還無戊己﹐𨿽含四象不成丹。此戊己二土﹐卽眞假之別名乎﹖」答曰「此戊己卽吾所謂先天之土﹐而非言後天也。蓋先天有戊己﹐後天亦有戊己。以先天而論﹐離中有己﹐坎中有戊。戊乃靜中之動土屬陽﹐己乃動中之靜土屬陰。所謂鎭位中宮者﹐卽靜土。所謂招攝先天者﹐卽動土。具此二土﹐以合坎離﹐則水火相濟而結丹﹐逆道也。以後天而論﹐離之一陰爲假陰﹐乃不正之陰﹐明於外而暗於內﹐爲不靜之己土。坎之一陽爲假陽﹐乃不正之陽﹐正气閉而邪气彰﹐爲妄動之戊土。具此二土﹐傷人性命﹐則水火不濟而敗道。有此分別﹐何得一槪而論﹖」

問曰「先天戊己﹐同用乎﹖分用乎﹖」答曰「以還丹而論﹐以內之己土而招外之戊土﹐以己求人而采藥。以大丹而論﹐以外之戊土而就內之己土﹐以情歸性而結胎﹐此分用也。采藥之時﹐內之己土不倡﹐則外之戊土不和﹔外之戊土不動﹐則內之己土不應﹔內外同濟﹐而藥自虛無中生出。結胎之時﹐內之己土不迎﹐則外之戊土難就﹔外之戊土不動﹐則內之己土難施﹔動靜如一﹐而胎從自然處結就﹐此同用也。」

問曰「還丹大丹之理﹐如何分別﹖」答曰「還丹者﹐還其原本﹐後天中返先天也。大丹者﹐修其原本﹐無象中生實像也。蓋人自陽極生陰之後﹐日復一日﹐陰剝其陽﹐先天之气消化﹐分數大缺。還者﹐以法追攝﹐漸采漸收﹐復其本來原有之數﹐如物已失而復得﹐已去而復還﹐此還丹也。然本數𨿽足﹐若不經火煆煉﹐不能以無形生有形﹐以無質生有質。故必於還丹之後﹐重安鑪﹐復立鼎﹔以鉛投汞﹐以汞養鉛﹔用天然眞火煆煉成眞﹐變爲金剛不壞之物﹔與天地並久﹐與日月爭光﹐方能全得一个原本。否則﹐還丹已就而不修大丹﹐𨿽有原本﹐必不堅固﹐終有得而復失之時。」

﹝還丹未後一著﹐按卽混俗之妙用﹐丹道必經之要著﹐其中旨契﹐各有趨向﹐未可一槪論也。然皆名爲重安鑪﹐復立鼎。曰鼎曰鑪﹐諭言耳﹗悟元子示﹐乃漢唐以來成法﹐尙未追溯太上心宗﹐故有重安復立等說。是或蹤循裴航故事﹐或循薛祖隱妙﹐皆是踵循要道﹐全其妙行者也。惟吾太上心宗﹐不外先天立腳﹔還丹在此﹐大丹大在此﹐是爲不二法門﹔至精至微﹐至玄至奧﹐然又極中極庸﹐極淺極近者。體而事之﹐个中浩渺如大海﹐要妙如河沙。學者只須修具千手千眼﹐煉築無邊無際大法藏﹐藏有吸金大寶石﹐我則於中檢而襲之。此一寶石﹐生自無極﹐無形無象﹐無聲無臭。先哲不得而名之﹐第以無質生質﹐而又似石非石﹐彊名曰寶石。夫豈磁石乎哉﹗人之眞一實似之。至夫千手千眼﹐與夫無際無邊大法藏﹐還從克己一功中煉出者。先師太虛翁玄論如此﹐究其功法﹐不外萬緣放下﹐一意畱坤﹐開啟功用﹐如是如是﹐不敢自私﹐謹以補述悟元先生所未示云﹞

問曰「還丹﹑大丹﹐卽內藥﹑外藥乎﹖」答曰「有數說。以丹道終始而論﹐則延命之術爲外藥﹐了性之道爲內藥﹔非外藥不能脫幻身﹐非內藥不能脫法身﹔外藥所以結胎﹐內藥所以脫胎。以還丹而論﹐坎爲外藥﹐離爲內藥。以大丹而論﹐眞鉛爲外藥﹐眞汞爲內藥。古人之言﹐各有所指﹐不得泥文執象。」

問曰「眞鉛在坎﹐眞汞在離﹐還丹已結﹐鉛汞相投矣﹗何以大丹又有鉛汞﹖豈非四个鉛汞乎﹖」答曰「還丹﹐坎中之鉛﹐離中之汞﹐是後天中所藏先天之鉛汞。將此鉛汞返出﹐是謂還丹﹐又曰金丹﹐又曰眞種﹐又曰眞鉛。點一己之陰汞﹐如磁石吸鐵。此汞卽離內七般朱砂。汞得鉛气﹐霎時而幹。後用已死之眞汞中天然眞火﹐溫養十月﹐抽添運用﹐鉛气片片飛浮而去﹐只畱得一味靈砂。純陽無陰﹐法身成矣﹗」

問曰「金丹乃鉛汞相結而成。旣云以汞制鉛﹐又曰溫養十月﹐鉛飛汞幹﹐豈不前後矛盾乎﹖」答曰「這个天機﹐古今來不知迷殺了多少學人﹐千人萬人﹐誰能知的﹖夫靈砂者﹐先天至陽之物。因陽極生陰﹐先天入於後天﹐眞中有假﹔若不得他家眞鉛以制之﹐則此靈砂﹐終非我有。蓋眞鉛內藏先天眞一之气﹐以此鉛气點我靈汞﹐則汞自不走。此汞已死﹐若不將鉛气抽盡﹐靈砂不結。何則﹖鉛𨿽先天之气﹐然自後天中出﹐外陰而內陽﹐帶有陰气在焉﹗將此陰气抽盡﹐方能剛健中正﹐露出一顆黍米寶珠﹐內外光明﹐通天徹地﹐放之則彌六合﹐捲之則退藏於密。《悟眞》云﹕用鉛不得用凡鉛﹐用了眞鉛也棄捐。此是用鉛眞妙訣﹐用鉛不用是誠言。於此可知用鉛之說矣﹗」

﹝用鉛如此﹐用汞可知矣。鉛汞其然﹐四象五行﹐天地人物﹐不其然乎﹖是卽用气不用質之義。此則更進一步﹐乃是用先不用後之大道焉﹗此之謂能知返還之妙義﹐學者當體行之。經曰『煉精化气﹐煉气化神﹐煉神還虛﹐煉虛合道﹐煉道合自然』﹐返還之次序如此。返還至此﹐則可生死自主矣﹗功不至此﹐亦必遇魔而退﹐退至聽天﹐豈不惜哉﹗究其功用﹐端自盡己始。未有己不盡而能盡性致命也。我師大虛翁遺訓如此﹞

問曰「還丹大丹有分別﹐火候亦有分別乎﹖」答曰「有分別。還丹火候在活子時﹐大丹火候在正子時。活子時者﹐不刻時中分子午。正子時者﹐一時辰內管丹成。刻中子午者﹐刻刻有陰生陽長之機﹐遇子而進陽﹐遇午而退陰。《入藥鏡》云﹕『一日內﹐十二時﹐意所到﹐皆可爲。』言意度其陰陽消息而爲之﹐正此不刻時中采藥之活子時也。一時丹成者﹐此一時﹐與天地合其徳﹐與日月合其明﹐與四時合其序﹐與鬼神合其吉凶﹔難得而易失﹐生死所系﹐性命所關。至人於此一時﹐奮大用﹐發大機﹔天地之數奪盡﹐萬物之數奪盡﹔驅龍就虎﹐以虎駕龍﹔入於黃房﹐結爲至寶。乃一時結丹調合之正子時也。」

問曰「活子時﹑正子時之來﹐如何得知﹖」答曰「不知如何作用﹖以活子時而論﹐先天眞陽爲後天所蔽﹐不能自發。卽有時而發﹐爲人欲所混﹐亦必旋有旋失。何以故﹖認假不認眞耳﹗至人於此先夭一發之際﹐用法追攝﹐漸采漸收﹐積藥已足﹐溫之養之﹐气足神全。正子時到﹐大藥發生。用片晌功夫﹐采而服之﹐與我眞汞相合﹐復全混沌之一气﹐此合大造化也。服丹之後﹐混沌七日﹐死而復生﹐換過後天卦爻﹐露出先天根苗﹐從有爲而入於無爲矣﹗」

﹝按此一段開示﹐乃從秦漢以後功法人手﹐故有等等說張。其法繁難﹐見效易而得成者﹐千萬眾一人而已。其病﹐不從先天之先立腳耳﹗體其功法﹐重在有作有用。先天之气﹐萬無或遇也。則其所謂混沌﹐直是陽陷於陰﹐故須七日﹐陽始得透。然有間得通靈幻化﹐世人何知﹐從而崇奉﹖然於大道﹐無一或合者。吾宗戒之﹐𨿽徳薄不敢附和云。我師太虛翁亦嘗論及﹐謂此一段功法﹐孤修雙修﹐均須外侶維持。孤修者﹐入定而已﹐囑備上品引磬﹐耳邊擊之﹐俟韻垂絕﹐復又擊之。定淺者﹐一擊卽醒﹐定深者﹐或三或五或七﹐無不醒也。若或移動其軀﹐得醒者﹐十無二三。卽醒﹐必發奇癥﹐雙修亦然。如是不醒﹐須囑外侶移神注定﹐或竟與定口鼻緊對﹐自能致醒。苟或迷昧﹐雙修則雙死﹐單修則單死。先師曰「余昔遊洞庭﹐路過艸庵。庵爲靜師卓錫之所﹐靜師常開無遮佛會﹐亦有年矣﹗是日﹐余未入門﹐一老嫗自內出﹐情甚張皇。俄有一童追呼媽媽﹐情甚歡喜。嫗問疏﹐曰﹕『慶姑醒矣﹗』嫗隨返。余竊異之﹐乃從入。未及問﹐慶姑已下階﹐見余大喜曰﹕『果是﹐果是。』乃引入室。慶曰﹕『東座某某﹐西座某某﹐北座之左某﹐右卽弟子。弟子神出﹐見師凝立庵側﹐遂醒。疑是夢﹐不其果是。』因述合堂念佛入座﹐乃有此變。余聞﹐靜審合堂無死機﹐乃取引磬按序擊之﹐東西皆蘇﹐惟慶左座﹐七擊不醒﹔乃令慶坐定右﹐並囑聚精匯神﹐注向定軀﹐刻許亦醒。羣皆伏地叩曰﹕『某等正入霧鄕﹐莫辧東西。忽得蒲牢風送﹐心志稍定﹐乃覺。』左座一僧﹐桐廬慶姑姑表兄﹐年十六﹐庵主靜師弟子。僧曰﹕『某被迷霧迷睛﹐誤入冰窖﹐身僵不得動。鐘聲喤喤﹐霧迷更甚﹐忽得暖气﹐觸透身心﹐心乃活。聞師喚我﹐始如夢覺。』余告曰﹕『是爲入定。今而後﹐倘復若此﹐愼勿移眠牀榻﹐仍以磬招﹐無不醒者。同定先醒﹐愼勿下座﹐必俟俱醒﹐乃可下也。此番合堂入定﹐千古奇緣﹐惜才混沌﹐未造淸空﹐能到春和﹐再見星月﹐碧水千尋﹐芙蓉夾岸﹐復入混沌而醒﹐其去道不遠矣﹗今惜靜師亦入彀﹐庵無主者。余敢從經不從權乎﹖然已上干卿云覆護﹐佛天必有恩蔭者。此余凝立庵側之由﹐慶姑勉諸。』」先師之則﹐樵雲先生采載《金蓋日記》﹐此可爲修眞者鑑﹐得故補述於此﹞

問曰「金丹之道﹐一得永得﹐如何有死而復生之險﹖」答曰「正子時乃接命之一時。當眞鉛投汞﹐鉛汞相融﹐百脈皆息﹐萬慮俱寂﹐入於混沌之竅﹐一不小心﹐大丹卽漏。蓋以此時爲緊要之關口﹐接命在此﹐傷命亦在此﹐所以古人云『混沌七日死復生﹐全憑侶伴調水火』也。」

問曰「結丹消息在自己﹐侶伴如何能調水火﹖」答曰「此非外之侶伴水火﹐是內之侶伴水火﹐乃同心合意之人﹐能調陰陽以助我力。所謂『先因我主他賓客﹐次乃我賓他主人。彼我會而性情合﹐人己通而鉛汞結。』一水一火﹐在鼎鑪之中﹐自烹自煎。一龍一虎﹐在造化窟裏﹐相吞相啖。神凝气聚﹐嬰兒有象。若非侶伴之功﹐安能到此﹖但此侶伴﹐最不易得。噫﹗凡俗欲求天上寶﹐尋時須用世間財。若他少行多慳吝﹐千萬神仙不肯來。」

﹝按答所示﹐乃貼虎龍姤交之內侶﹐故曰同心合意之人。然非泥水﹐尙屬气神徳合作用。而所得乃是一粒復一粒之天寶。寶而非寶﹐不二聖姑所述止啼之物﹐是黃葉﹐非眞金也。悟元先生想未親歷﹐故以古哲得致虛空﹐感降天寶視之﹐乃有嬰兒成像一語。後學須細體會。若果侶屬置種之侶﹐不寬衣﹐不解帶﹐一龍一虎﹐均以淸淨气神﹐會透虛空﹐卽於虛空淨境﹐相吞相啖。我於其下﹐但廓鄞鄂﹐空虛以俟﹐得有種龍種虎神交生物﹐自必下投吾谷。我但加倍寂虛﹐自與吾汞溶合。惟戒內起雜念﹐必無他變。功竣之後﹐覺吾此中頓倍安泰焉﹗倘沐天緣﹐竟於種交之際﹐感降上天聖父聖母﹐精交虛際﹐必有天寶﹐如月如日﹐合壁虛懸。我於其時﹐鄞鄂曠廓﹐兼吾眞陰﹐積如玄圃﹐淵深無際﹐則可以意上迎﹐自得天寶﹐如鍼投芥﹐亦無他變。倘我此中鄞鄂未具﹐眞陰無多﹐只可竊叨遺蔭﹐身如背曝日中而已。若或不量﹐妄意上迎﹐必有火炎昆崗﹐玉石俱焚之變。𨿽有知音侶伴﹐同成灰燼也矣﹗古哲所謂天寶﹐乃是此寶。所謂世財﹐乃是鄞鄂與眞陰也。蓋此天寶﹐烈過火球﹐已無眞陰以配。我身民相隨之﹐色身立成灰燼者﹐此無救法也。若如先生所得之寶﹐𨿽屬生龍活虎交生之物﹐致而來歸﹐亦須自問。倘吾性學未徹﹐命學未備﹐亦有非常之險﹐乃須知音侶伴﹐默相調護﹐可致安泰。蓋當寶歸北海﹐大忌南照火炎﹐此火卽是欲火。實以其時﹐必有非常逸趣。我非童眞﹐卽或童眞﹐知識早開﹐必有所聞﹐世風如是﹐眞已非眞﹐一旦身得逸趣﹐難免澑墮情海﹐此爲至險﹐不可不預防嚴。先生亦曾計及﹐故前有一不小心之戒。學者值此﹐急須攝此身心於無何有之鄕﹐且須定情於脊前心後﹐是之謂循艮背﹐然猶有復然之虞。此須知音外護﹐從中謹醒﹐三人咸共遵行﹐亦以擊磬爲號。古哲遺有則律﹐律載﹕法提湧泉黑煞﹐升會海底命玄﹐逆自海北極處﹐從後升騰﹐經背達腦﹐匯聚虛際﹐卽從虛際﹐往前下注﹐自覺火降﹐由面下膺﹐必有巽風內鼓。旋見大地玄黃﹐已復天淸地寧﹐乃可寂守玄竅﹐行夫幹卦初爻﹐四六呼吸而止﹐是之謂助調。蓋卽於侶伴身中﹐行其內運﹐升而外注我身者﹐又必假用法磬﹐所以致四成一耳﹗至若世所妄構﹐此種聖侶﹐貴爲帝王﹐富有天下﹐而徳若四配﹐功若伊周﹐不有宿因﹐杳不一遇也。至人憫之﹐乃有深耕置種﹐假幻鉤玄之妙用。非好異也﹐以此聖侶﹐純是天緣﹐否則得道難矣﹗古哲得遇﹐有幾人哉。悟元先生泄而未備﹐備而未詳﹐故爲補述焉﹞

問曰「修行人首戒慳吝財物。旣曰『要世間財﹐又曰慳吝神仙不肯來﹐到底用財不用財乎﹖」答曰「用而不用。夫財者﹐人之所愛。以財爲用﹐易取人之歡心﹐易買天之眞寶﹐而天人無不在其術中矣﹗倘無財而欲得眞寶﹐是彊取彊求。不但天不我從﹐而人亦不我順。便是少行慳吝﹐神仙怎得而來﹖此世財之所以必用也。然財易足敗人徳行﹐傷人性命。一惜其財﹐則我爲財所愚﹐無不聽其財之使用。故必徳先財後﹐以徳爲本﹐以財爲末﹐此世財之所以不用也。然此世財﹐有世間之善財﹐有世間之凡財﹐不可不辧。」

問曰「財足取人歡心﹐財足買天眞寶﹐此說不近於閨丹鑪火事乎﹖」答曰「人乃坤方之人﹐非世間之女子。寶乃天上之寶﹐非世間之金石。坤方之人﹐乃不死之人﹐卽世財所招之神仙也。天上之寶﹐乃中有一寶之物﹐卽世間所尋之眞寶也。倘以女子金石猜之﹐便是毀謗聖道﹐初世爲人之輩。」

問曰「所用世財之說﹐其卽法財乎﹖」答曰「財是財﹐法是法﹐是兩件﹐非一事﹐乃法財兩用之說。法者﹐修持煆煉之作用。財者﹐誠心祈求之禮物。有法無財﹐則懸虛不實﹐而他家之眞寶不露。有財無法﹐則火候有差﹐而我家之器皿不當。法也﹐財也﹐兩者缺一不可﹐故曰法財﹐乃法中有財﹐財中有法﹐非世間金銀錢財之說也。」

問曰「財旣非金銀之財﹐何以抱朴子聞道二十年﹐家無積聚﹐不得爲之﹖上陽子謂『貧者患無財﹐有財患無侶』﹐張三丰謂『金花朵朵鮮﹐無錢難修煉』﹐此又何意﹖」答曰「此中機祕﹐非師罔知﹐不得冒猜。夫修眞之道有二﹕一系上徳﹐以道全角之事﹔一系下徳﹐以術延命之事。上徳者﹐純陽未破﹐以道全角﹐不用財而行無爲之功﹐卽可了性。性了﹐而命亦了矣﹗下徳者﹐先天已失﹐如貧者無財﹐必借他家之財﹐以術延命﹐而行有爲之道﹐方能了命。命了﹐而性始可修矣﹗抱朴子聞道二十年﹐是聞得以道全角之事。家無積聚﹐不得爲者﹐是無法財之積﹐不得以術延命﹐非以無金銀之財而不得爲。果系必用金銀之財﹐抱朴子系貴宦之家﹐何以無積聚﹖又如馬丹陽﹐半州之富﹐何以棄家人鐵查窮居﹖劉海蟾何以棄相位而遊江湖﹖羅狀元何以棄富貴而受貧澹﹖古聖先賢比比皆然﹐豈有棄自己現在之銀錢﹐而又尋他人難遇之財物乎﹖可知別有道理﹐而非世間凡財也。」

﹝財如是﹐人可知矣﹗以半州之富﹐卿相之位﹐何求不得﹖至如秦皇漢武﹐五千四十八之鼎﹐九千九萬又何難有﹖《阿房宮賦》不云乎﹐「粉白黛綠﹐有不得見者三十六年」﹐此可悟矣﹗欲修斯道﹐玄關不開﹐眞元不復﹐而鄞鄂日傾﹐流珠四散﹐無一而可。要知玄關一竅﹐外包三才﹐內充四大﹐本無內外﹐無處無所﹐乃是一气﹐何有通閉﹖特爲外物自堵自塞。能置身心於先天之先﹐三才與我﹐本是一物。个中眞元﹐原無得失﹐所失種種﹐猶如內庫珍藏﹐移於外庫。我但靖我內庫﹐物物件件﹐取歸如寄。所謂上徳下徳﹐均據現在而言。人知自悟﹐但自靖我內庫﹐步步不離還返。行我煉精返气﹑煉气返神﹑煉神返虛﹑煉虛返道﹐造至道返自然﹐則我內庫已成無上法藏﹐三世三才﹐返成一粒黍珠﹐有何上徳下徳可分也哉﹖那有了性了命之別乎﹖是乃太上心宗還返之訣。悟元先生未之泄。余故述而補之。原夫先生所謂世﹐世卽吾身也﹔所謂財﹐財卽吾身之財﹐所謂精气神者是。其所謂善﹐善卽先天﹔其所謂凡﹐凡卽後天﹔先天成道﹐後天敗道﹐故不可以不辧。先生泄而不悉﹐蓋懼玄譴耳﹗然余以爲大道之晦﹐究緣先哲運心不普。世謂紫陽張祖﹐三傳匪人﹐三遭天譴。余謂三譴之由﹐由於寓隱﹐致使邪淫引爲證盟﹐則所垂書﹐大足誤世。翠虛陳祖見及此﹐故有不普之譏。瓊管先生張祖象贊﹐亦有微辭﹐是蓋譏其寓隱。誠以天地樂人奉道者﹐著書壽世以度有緣﹐是猶天授﹐翠虛有言曰「我將度盡世人。」又曰「天其不天乎﹖若然﹐泄瀉道奧﹐又何忌哉﹖」爰爲補述於此﹞

問曰「旣非世財﹐則外護之說﹐亦是荒唐。何以杏林付道於道光﹐囑之曰『汝急往通邑大都﹐依巨富大力者爲之』﹖」答曰「世財有眞假﹐外護豈無內外乎﹖內之外護﹐乃是金公﹐所以成法身。外之外護﹐卽世之外護﹐所以保幻身。此身未離凡世﹐猶有災患。外護﹐乃護持我性命﹐助我道成者。通邑大都﹐修世間法也。蓋以此道﹐易起人謗。通邑大都﹐混俗和光﹐所以使人不識﹐而得以潛修密煉。慧能隱於四會獵人之中。道光復俗﹐以了大事﹐均是此意。」

﹝薛祖之隱通都大邑而依巨富有力者﹐石祖使之﹐又曰﹕爲之者﹐蓋已以《太上心傳》密授也。蓋通都大邑﹐乃是大丹材庫。巨富而有力家﹐所蓄更精而近。祖於其中﹐廓其鄞鄂﹐洞其玄關﹐朝迎夕迎﹐不惟法身日固﹐天寶必自惠來。假名混俗﹐乃是一時之權宜。其究易服攺裝﹐豈以時尙崇道而然哉﹖內旣事玄﹐自應道服﹐所謂「行堯之言﹐服堯之服」焉耳﹗謂其避謗﹐尙是俗情﹐似非祖意﹔謂與六祖同轍是也﹐然其情勢﹐似非一轍。六祖禪學﹐已造無住無所﹐不必定隱人海。且值同衣嫉妒﹐依獵起居﹐足爲幻護。且其三更授受﹐乃是無遮﹐依獵居處﹐足以護法。法乃法身﹐幻乃幻體。假幻鉤玄﹐亦是大事。有此兩義﹐隱故乃爾。薛祖之隱人海﹐只爲迎得才一而然﹐此外無須如此。我師雞足眞仙曾言之﹐得故述補以備並參云﹞

問曰「修道乃光明正大之事﹐何以易起人謗﹖」答曰「此道也﹐異於世道者。世道以名利恩愛爲重﹐修道以名利恩愛爲輕﹔世道以聰明伶俐爲眞﹐修道認聰明伶俐爲假。爲富不仁﹐爲仁不富﹐二者相反。所以神仙之道﹐世人之所不樂爲﹔不以爲愚﹐必以爲邪。大修行人﹐外圓內方﹐混俗和光﹐正爲此耳﹗」

問曰「修道者﹐原欲絕俗離塵﹐萬緣俱寂。今曰混俗和光﹐得不染於塵俗乎﹖」答曰「空寂無爲﹐乃得丹以後之事。若未得丹﹐而卽無爲﹐則造化何由奪﹖生死何由了﹖混俗和光﹐正爲奪造化﹐了生死耳﹗𨿽曰在俗﹐而實脫俗﹔𨿽曰在塵﹐而實出塵。到的大丹凝結以後﹐不待空寂而自空寂﹐方可絕俗脫塵。不應世事﹐行九年面壁之功﹐以期超脫也。」

﹝謹按﹕此答末句﹐先生於太上心宗﹐尙未徹底洞悉也。否則卽於上答中﹐洞泄所以和光﹐所以混俗﹐則此修眞奧妙﹐得尋得入。舉世學人﹐自不仍泥陳法﹐致不必從面壁﹐豈非大般若船乎﹖無如先生泄不洞悉何﹖蓋𨿽遺有深耕置種大法﹐無如力不能行﹐勢不可辦。如吾薛祖者﹐元旣破﹐眞旣失﹐法惟權隱於通都大邑﹐洞開玄竅﹐放光引至世散元一﹐收修鄞鄂﹔再依巨富有力之家﹐虔行格至上天天寶﹐結我聖嬰﹐了此大事。如是以後﹐單亦不孤而雙非徒雙﹐何愁溫養乳哺﹐脫化粉碎等等後事乎哉﹖此訣不泄﹐大道不明。縱或胎結胎脫﹐不行九年面壁﹐萬難粉碎虛空者﹐以其所結之丹﹐眞中有假耳﹗其病在求速效﹐而未得其眞信無無之一。《唱道眞言》謂爲遺此苦功於這嬰兒做了﹐堂堂大路不走﹐偏在羊腸鳥道中做生活。做得功成﹐仍是凡夫身分﹐多此九年教養﹐而終不如聖嬰一輩。太上心宗﹐大道丹法﹐進一步淘洗一步。所謂淘洗者﹐步步命學﹐返至自然。究其功效﹐乃以彌淪玄況﹐煉成存似黍珠﹐古哲功法本如是也。譬田一畝﹐米只石許﹐而幹有十挑﹐加去殼糠﹐又有石許。學者要知剔揀稍粗﹐田米何可作食﹖情勢蓋如是也。是以古哲於此一道﹐必自煉心入手﹐乃能步步返元﹐造至虛無可虛﹐寂無可寂﹐先天乃現。如是虛寂﹐造至自然﹐玄關乃開。關開﹐始能左右逢源﹐天寶始從此得。如是結圓﹐故能聚則成形﹐散則成气﹐無須加行面壁也矣﹞

問曰「九年面壁之功﹐行必九年靜坐乎﹖」答曰「非也。所謂九年者﹐卽九還之義。面壁者﹐不是坐定﹐特用志不分﹐乃凝於神﹐而期無一毫滓質之物﹐如壁立萬仞於前﹐一無所見﹐萬法歸空之義。乃靜養嬰兒胎化一著﹐非旁門靜坐止念﹐面壁存神﹐以九年爲九轉也。」

﹝按此行功於還結圓養之後﹐似屬穩當﹐不知極費大功﹐而不中廢者﹐古有幾人哉﹗不如太上心宗﹐徹性卽以徹命爲尢妙。訣中至訣﹕徹一凝一﹐積少成多﹐乃合丹書「一粒復一粒」之義。先師太虛翁曰「譬如深耕布種﹐以至收獲壠舂﹐糶易錢銀﹐未爲精妙。必須以白易黃﹐以黃易珠﹐襲藏內庫﹐如是變易﹐外庫一空﹐斯無誨盜之禍﹐是乃以粗易精之妙用。」是卽自有返無﹐由假返眞之至訣。日日如此﹐月月歲歲如此﹐乃正合日計月計之義。無如鮮克知遵﹐積不知化﹐以致精粗並貯﹐藏不勝藏﹔外而誨盜﹐內而紅腐﹔錢化靑蚨﹐銀化雀蛤﹔是皆不識返還先天妙義耳﹗古之至人﹐步步還虛﹐造至自然﹐乃合良賈之深藏﹔行止得自便﹐猶以百萬資財﹐易至握不成握﹐故能腰纏十萬貫﹐騎鶴上揚州﹔欲脫立脫﹐欲化立化﹔是已造夫虛空粉碎地位﹐何勞面壁九年哉﹞

問曰「嬰兒﹐卽嬰兒奼女之嬰兒乎﹖」答曰「此有分別。嬰兒奼女之嬰兒﹐乃坎中之陽﹐後天中所藏先天之气。聖胎之嬰兒﹐是先天之气﹐自虛無中來與眞汞配合而成像者﹐所謂陽神者是也。」

問曰「陽神陰神﹐功用之異﹐可得聞乎﹖」答曰「陰神乃後天之識神﹐《陰符經》所謂『神而神』者是也。陽神乃先天之元神﹐《陰符經》謂『不神而神』者是也。神而神﹐順其生死﹔生則存﹐死則去﹐爲萬劫輪回之孽根。不神而神﹐逆其造化﹐從虛空中結就﹐生死不礙﹐超然獨坐﹐乃生仙成佛之眞種。大修行人﹐修其先天﹐化其後天﹐消盡歷劫輪回孽根﹐露出先天金剛不壞之神﹔與天地同久﹐日月爭光。若夫中下二乘﹐不知先天﹐只在一己下功夫﹐靜守識神﹐稍開狂慧﹐自爲得道。豈知四大歸空之後﹐陰靈無依﹐只得別尋房屋安身﹐所謂『無量劫來生死本﹐癡人喚作本來人』也。」

﹝謹按佛乘﹐原不以識神爲心神﹐後代禪學不明佛旨﹐乃以昭昭靈靈爲心﹐認識爲眞﹐夫豈達摩卽心卽佛之旨哉﹗《唱道眞言》專以煉心爲主者﹐蓋以心卽是道﹐而心爲識神占居﹐故須加功煉死其識﹐識死﹐道心乃見。識心是輪回種子﹐道心乃金剛不壞之神。寂體《金剛》《圓覺》《華嚴》《楞嚴》﹐何嘗以識爲眞哉﹗煉心失旨﹐是乃釋氏後學。豈知釋氏後學﹐並非煉心﹐乃是順識而守識﹐故墮入妄﹐是犯《楞嚴》純情則墮。墮入順識﹐大非《唱道眞言》所說之煉心。心而曰煉者﹐乃死其識﹐心乃活焉﹗心無識占﹐心亦何待煉而後明哉﹗學者須具只眼看書﹐則頭頭合旨矣﹗悟元子所示中下二乘之學﹐是順識守識之學﹐非滅識死識之學。細體味之﹐言下本自分明。學者讀而不辧﹐則必誤謂《唱道眞言》不足循行矣﹗余故識此數言﹐預爲後學棒喝云。蓋以順識守識﹐乃中下二乘﹐滅識死識﹐爲無上上乘。同一心學﹐乃有聖魔之別﹐學者省之﹞

問曰「元神識神之來因如何﹖」答曰「元神﹐乃二五之精﹐生於混沌鴻蒙之中﹔非色非空﹐無形無象﹐乃天地陰陽之气結聚而成者。卽人受生之始﹐父母精血交合杳冥之中﹐有一點造化氤氳之气﹐入乎胎胞﹔始而無形生形﹐無象生象﹐五官百骸﹐四肢五臟﹐不期然而然。父母亦莫知其所以然。胎中卽具先天靈气﹐元神已藏於其中﹐此元神之來因也。識神者﹐卽後天之陰神﹐歷萬劫而不壞﹐在輪回而不息。當嬰兒出胞時﹐方入其竅﹐與元神相合﹐混而爲一﹐此識神之來因也。」

問曰「識神旣與元神相合﹐修識神卽是修元神。何以又說修識神爲一己之陰乎﹖」答曰「此有說也。當人生之初﹐識神原與元神相合。及至二八﹐純陽之體一破﹐分而爲二。先天气散﹐後天气發﹐識神用事﹐元神遁藏﹐久而純是識神當權﹐元神滅迹。其不死能生者誰乎﹖若執一己而修﹐不過修此識神﹐縱能極往知來﹐柰何屋壞移居﹐終落空亡耳﹗」

問曰「先天一散﹐後天用事。知其先天在於何處﹐而乃可復乎﹖」答曰「先天𨿽爲後天所蔽﹐而先天猶未盡泯於後天。古仙云『一毫陽气不盡不死』﹐就於一毫不死之處下手﹐從無守有﹐何難返本還元也。」

問曰「後天爲有形有象之物﹐何以云無﹖先天爲無形無象之物﹐何以云有﹖」答曰「後天有形有象﹐乃陰濁之物﹐有其假而無其眞﹐所以云無。先天無形無象﹐乃純粹之精﹐有其眞無其假﹐所以云有。丹道取坎塡離﹐卽以有而塡無也。」

問曰「先天無形無象﹐如何能取坎塡離乎﹖」答曰「气𨿽無形﹐而其理實具﹐特患人不知耳﹗果其知之﹐以實形虛﹐以有形無。天地裏黃芽生長﹐徧滿乾坤﹔金花開綻﹐以法追攝﹐漸采漸煉。只等水淨金生﹐因其時而復之﹐何難之有﹖」

﹝學者不從眞假上考問﹐乃從取義上更問﹐故於眞假﹐發揮未透。蓋取坎塡離﹐原卽是返本還元之眞義﹐學者不知推問﹐乃以取字上著腳﹐便又在用上討消息。若知從坎離上究有無﹐以證眞假﹐則有大門得入﹐大路可行。厥體不究而究用法﹐故以後俱在用上推尋矣﹗遂致先天面目﹐依舊不明。先天面目不明﹐玄關一竅從何勘入﹖玄關不開﹐个中大交大姤斷難承當。元從何處返﹖眞從何處還乎﹖水淨金生﹐固有時候﹔眞假根源﹐尙自茫然﹔眞假面目從何識認哉﹖今古丹法難明﹐病在捨本究未耳﹗我道《道藏》﹐載有《先天道徳經》﹐全部皆明道體者﹐無人知取究參。斯經文義淵深﹐幸有息齋李先生爲之注解﹐余擬從而體注之﹐幾人知體味焉﹗得而伏揣﹐後先了然﹐眞假得辯。余擬取作分金鑪用之。惜余學淺才疏﹐而年又垂邁﹐駐世神仙﹐無緣重遇。眞師沈太虛存時﹐惜書未之遇。有疑莫問﹐有難莫辯﹐渴欲卽注以體以參﹐竊有未敢云﹞

問曰「丹道有火候﹐有功運﹐何以云不難﹖」答曰「不難者﹐一時之得藥。所難者﹐火候之細微。故《悟眞》云﹕縱識朱砂與黑鉛﹐不知火候也如閒。大都全藉修持力﹐毫髮差殊不作丹。果火候不差﹐功夫細微﹐亦不難也。」

﹝火候細微﹐到時有玄況。能識中和義﹐毫髮自不差。苟昧先天立腳一訣﹐往往當面錯過。大道根源不明﹐藥生不知﹐縱識火候﹐徒事功運而已。余竅有心慨﹐故語及此﹞

問曰「旣云一時得藥﹐則火候功夫無用﹐何以又言功夫細微﹖」答曰「所謂一時者﹐乃得藥之效。所謂火候者﹐乃修持之功。還丹最易﹐煉己最難。聖人攢年至月﹐攢月至日﹐攢日至時﹔於此一時之中﹐運動神功﹐采藥歸壺﹐結三百日之胎於霎時中﹐最爲易事。然煉己不勤﹐火候不謹﹐則鉛至而汞失迎﹐坎來而離不受﹐彼到而我不待﹐必至當面錯過﹐得而復失。」

﹝要知煉己卽是煉心﹐功法無過《唱道眞言》。《唱道眞言》所以得爲丹經指南鍼者﹐以有此煉己精義耳﹗熟揣是書﹐參以參悟﹐天仙之道備矣﹗先師太虛翁遺訓如此﹞

問曰「如何知彼來而我待﹖」答曰「不知如何能待﹖太上云﹕恍兮惚兮﹐其中有物﹔杳兮冥兮﹐其中有精﹔其精甚眞﹐其中有信。此物非凡物﹐乃藥物﹔此精非濁精﹐乃眞精﹔此眞非凡眞﹐乃天眞﹔此信非常信﹐乃實信﹔此信一來﹐虎嘯風生﹐龍吟雲起。大修行人於此﹐驅龍就虎﹐以虎會龍﹐收於黃庭土釜﹐結而成丹。這个天機﹐悟之者近在咫尺﹔迷之者遠隔千里。」

﹝按此恍惚杳冥﹐風生雲起﹐皆爲个中之玄況。然而玄關不開﹐玄況不現﹔煉己功虧﹐竅開不之覺。苟不置我身心於先天之先﹐已亦不知煉也。欲置身心於先天之先﹐先自六齋始。六齋齋竣﹐再事齋心。於此齋心之際﹐功造自然。無動靜﹐無方所﹐乃造乎自然玄況眞境。而立關開﹐如亮紗幔虛空﹐孔孔常開﹐寂仍如昔﹐紗幔亦化。眼前已卽个中﹐絕無出入﹐何有內外﹖功造此際﹐乃有種種玄況﹐疊現無隱。我只以不有有﹐不無無﹐但自省內﹐內亦如外。而惟凝虛凝寂﹐是卽所謂玄用之用﹐萬無錯失於其間者。先師太虛翁玄論如此﹐足以爲是答補﹐爰故錄之﹞

問曰「黃庭土釜﹐卽是中宮黃庭穴乎﹖」答曰「此乃攢簇五行﹐和合四象﹐無形無象之眞土﹐而非身內有形有象之黃庭可比。特丹道所言﹐黃庭不落於有無﹐不逐於方所。以采藥而論﹐則謂黃婆﹔以煉藥而論﹐則謂土釜﹔以結胎而論﹐則謂黃庭。黃婆者﹐調和陰陽者也。土釜者﹐烹煉鉛汞者也。黃庭者﹐靜養谷神者也。若以後天黃庭穴爲眞﹐如何和陰陽﹐煉鉛汞﹐養谷神乎﹖陸子野雲﹕『眞土無位﹐眞意無形。』卽黃庭土釜之謂歟﹖」

問曰「其土旣無位﹐眞意旣無形﹐凝結聖胎亦無位乎﹖」答曰「無位﹐是就采藥之時言之。若結胎之時﹐則陰陽相合﹐土在其中。黃中通理﹐正位居體﹐混然一气。丹元有象﹐𨿽無位﹐而實有位﹔但有位﹐非一切著空執相之位﹔仍是無形﹐不過有動靜之分耳﹗」

問曰「土本靜﹐而今云動﹐得毋涉於假乎﹖」答曰「此非尋常動靜之土﹐乃先天眞土之動靜。動者屬陽﹐爲外黃婆﹔靜者屬陰﹐爲內黃婆。外黃婆﹐所以通兩家之和好﹐故無位而動﹔內黃婆﹐所以傳一時之過送﹐故有位而靜。動者﹐所以采藥。靜者﹐所以煉藥。不動﹐而先天之气﹐如何招攝得來﹖不靜﹐而先天之气﹐如何凝結成胎﹖此內外之別﹐動靜之分也。」

問曰「土之用﹐有內外。四象之用﹐亦有內外否﹖」答曰「四象加土﹐卽五行。外五行﹐所以采先天而了命。內五行﹐所以成後天而了性。內外俱了﹐性命雙修之道也。」

問曰「性屬內﹐命屬外﹐然則一身無命乎﹖」答曰「天以陰陽五行化生萬物。气以成形﹐而理亦具。气卽命﹐理卽性。气不離理﹐理不離气﹕卽性不離命﹐命不離性﹐焉得有性無命﹖」

問曰「人身旣有命﹐則修一身﹐卽全其命﹐何必再求他家﹖」答曰「命屬先天﹐性屬後天。人自先天之气失散﹐於命有虧。若執一己而修﹐則所修者空性﹔若執一身而修﹐則所修者濁物。縱能保的現在之气而不失﹐焉能攝得已失之气而復還﹖必用他家不死之方者﹐所以招攝其已失之气數耳﹗」

問曰「先天气﹐無形無象﹐旣失則無矣﹗如何能招攝的來﹖」答曰「祖師口傳心授之祕﹐正在於此﹐萬劫一傳之道﹐亦在於此。夫物從何失﹐還從何來。先天之气因一陰來姤而失﹐今仍於一陰來姤處招攝。故物現在﹐不待他求﹐順手可得。《易》曰『不遠復以修身』者是也。𨿽然﹐招攝先天﹐莫先貴乎得人。若不得人﹐先天不復。子野雲﹕『藥出西南是坤位﹐欲尋坤位豈離人﹖分明說破君須記﹐只恐相逢認不眞。』若非明師口授﹐此藥此人﹐豈易識哉﹖」

﹝先天之气﹐乃是先天太極之眞陰眞陽﹐相交而生之气。在天曰乾元﹐在地曰坤元﹐在人曰眞元﹐亦曰人元。三才之气曰元﹐所稟之理曰一。元卽命也﹐一卽性也。命曰我﹐性曰彼。原是一物一類一家﹐以其各有寄體而彊名之﹐乃有元一﹑理气﹑性命﹑彼我﹑陰陽﹑龍虎等等之名﹐其實一道而已。自此後學﹐執名而辯形﹐紛紛執見﹐而心目瞇眩﹐邪說流行。賢者不能不惑﹐其源誤於《天律》載有「妄傳遺殃」一條耳﹗古之至人無不信古﹐是以著書立說﹐每多寓隱﹐適爲邪說家引作證據。我師太虛翁憫之﹐爰爲筆述律宗口授一則曰「虛靖律師﹐夜侍長春邱祖於演缽堂﹐祖爲述解『失從人失﹐還從人求』。曰﹕『此我祖正陽帝君金口口傳之訣。這兩人字不可混會﹐上句人字指人事﹐下句人字指人元。是言先天之气﹐散於人事﹐不可復得﹐惟知求元於太極﹐元無不復。要知世上三元﹐元根太極。在天曰天元﹐在地曰地元﹐在人曰人元。人元之失﹐不求之自﹐元何克復﹖故曰﹕失從人失﹐還從人求。且更有假幻鉤玄一快﹐先哲名曰置種。但當置我身心於先天之先﹐不惟元復﹐一且隨至。我則虛以待之﹐寂以凝之。是亦兩句之玄用。』律師曰﹕『然則何以又有坤方不死人說乎﹖』祖曰﹕『元寓於坤﹐資生萬物﹐三才賴之﹐故曰生門。是言元寓於坤﹐以坤位西南﹐而坤又稟資成之徳耳﹗坤又號人門者﹐人爲萬物長﹐故號人門。方曰不死者﹐物有生滅﹐而元無生滅﹐坤亦賴以固焉﹗先哲以其寓有生元﹐因故名以不死方。復以物得坤寓而生﹐人亦物也﹐故曰坤方不死之人。則此人字﹐不是仙﹐不是佛﹐乃是人元之謂﹐不得誤作凡人會也。人知如是體認﹐虛寂以迎﹐先天之元無不立復者。得復﹐元自凝﹐何藉乎鑪﹖何藉乎鼎哉﹖況鑪與鼎﹐古哲之寓言也。世人不悟﹐乃有等等邪會焉﹗」《律宗枕祕》所載如此。余以先生此答﹐乃有莫先貴乎得人。又曰「气因一陰來姤而失﹐仍於一陰來姤處招攝」﹐大足流作邪說家證印﹐故述師述以補此答所未備。況夫人元之失﹐豈僅專與陰姤而失﹖佛經載有「以手出精」之失﹐《戒淫編》有「外好龍陽」之失﹐醫籍載有「夢泄」之失﹐而謂「必於失處求復」﹐又曰「所失原物﹐現在易復」﹐若如余述所說﹐原處原物﹐萬無尋復之理也。惟吾先師所述﹐來從太極來﹐去歸太極去﹐則我求復﹐必當迎自太極。其理至正而至眞。然按先生答中「失從何失﹐還從何求。」必自律宗後學口授﹐而誤以「人」字作「何」字大有關系。見者宜愼參之。先生旣以「辯難」名其書﹐則此兩字不可不辧也﹐見者審之。余於乾隆壬子秋﹐訪至道於駐世神仙黃名守中。時仙年五百餘歲﹐生於宋代﹐元初進中國﹐月支人﹐順治十二年受三大戒於髙士昆陽王先生者﹐謂人性命得從何處得﹐失從何處求﹐不得心傳﹐何能返還﹖然人性命有先後。先天性命﹐散歸無極。後天性命﹐散歸天地。天地𨿽大﹐無極之後天也。人身無形之性命﹐得自無極。人身後天之性命﹐成自父母﹐是爲有形之三寶。故其失守﹐歸還地天﹐所謂「魂升於天﹐魄降於地」是也。古之至人﹐先後散失﹐統自寂求於無極者﹐蓋以無極﹐气包先後故耳﹗寂求之法﹐虛寂我色身﹐湛寂我法身。乃以不招招﹐不攝攝﹐不凝凝﹐惟循之自然。蓋以自然﹐炁融三才耳﹗三才而气一也﹐本無去來﹐無有無﹐無動靜﹐無生滅﹐不可得而名﹐彊名之曰太極。人言無極生太極﹐實則太極而有極無極出焉﹗故曰太極也。若然﹐無極太極﹐有祖孫之義﹐藏有以克爲生之妙用﹐是卽金丹還返作用。余聞之先律師者又如此。更有深耕置種﹐假幻鉤玄﹐大作大用。此非海誓山盟﹐不敢口授。然亦不外「寂求」一法以成之。駐世神仙﹐持戒律祖﹐玄論皆乃爾。然此金丹至道﹐惟我律宗﹐存而循之。律外門宗﹐書𨿽充棟﹐求如沈﹑黃兩律師心傳﹐似是而已。非未之聞﹐殆亦不敢泄耳﹞

問曰「性命乃我之性命﹐修持在乎自已﹐他人不能代力。今言『不離人』﹐得毋求於人乎﹖」答曰「此人非外人﹐乃不死之人﹐卽本來之眞人。古仙云﹕『若要人不死﹐須尋不死人。』名曰金公。金公原是我家之物﹐因走失於他家﹐迷而不返。我家所有﹐一己純陰。若執一己而修﹐何能濟事﹖故必喚回金公。與我木母配合﹐方能生藥結丹。」

﹝按所答﹐悟元先生明明說了。然不回味余上贅述﹐此理總難測也。其曰不死人﹐又曰本來眞人﹐更曰「金公原是我家故物﹐走入他家﹐必須喚回金公﹐乃能濟事。」何等分明﹗是言先天之气﹐走歸無極去了﹐故須喚回。若泥他我作色身體之﹐疑竇四啟矣﹗餘味先生答中「與我木母配合」﹐尙欠精細。若據黃眞師口授﹐人之先天走失﹐非僅金公揚去﹐木母亦必大歸。我身所住心神﹐皆屬金公婢妾而已。法宜喚回金公﹐迎還木母﹐重振家計﹐乃合玄義焉﹗蓋人妄念一動﹐則神飛而气散﹐精亦必泄﹐未有气散而神不飛精不泄者。如是﹐則先天性命﹐俱不在家。家中所有﹐皆是後天性命﹐故曰純陰。余故謂須喚回金公﹐迎歸木母﹐則金木並﹐而生生之道乃備。木母不歸﹐扇熾之禍不泯。金公斷難安居也。先生遺此一段要義﹐似屬缺典﹐故爲補述之﹞

問曰「金公如何喚回﹖」答曰「喚之甚易﹐特患不能認得。果能認得﹐一呼就到。如空谷傳聲﹐未有不來者。蓋金公之去﹐因我遠疏而去之。今知其爲救命之物﹐親之愛之﹐當時還家﹐絕不費力。」

﹝要知金公之去﹐由於權臣當政﹐艷妻扇熾﹐木母大歸﹐以致金公有蒙塵之羞。訣惟擯絕權姦﹐迎歸木母﹐肅淸宮政﹐然後商事復辟﹐金公自必惠臨。絕不費力者﹐是乃性命雙修之道。究其功法﹐不外息心靜气﹐造致虛寂﹐極至極篤﹐而造自然。則此宮政朝政﹐咸淸威肅﹐金公自至﹐木母自歸也。若著一毫識認念﹐必有後患者。先生答不及此﹐蓋失此迎歸木母先著﹐落在識認一邊﹐似與金丹大道未全合焉。故謹述補以證髙明云﹞

問曰「金公喚回﹐卽可接得命否﹖」答曰「未也。金公來﹐是眞種到手。從此方下實落功夫﹐及時耕種。黃芽發生﹐溫之養之﹐到的成熟﹐吞而服之﹐方能接住。」

﹝余聞之駐世神仙張蓬頭﹐張其寄姓也﹐故明忠臣瞿諱式耜之子﹐嘉慶間來金蓋﹐貌若三十許人。余聞其名久矣﹗因叩以陰陽門派﹐究以何派爲的。仙曰「汝師太虛翁應有開示﹐何問我﹖」余跪而訴曰「然。師謂有得於太空﹐有得自通都大邑﹐有得自丹室﹐有得自壇靖﹐更有得自丹座。而皆非旁門。」仙曰「得自太空者﹐以太空爲法體﹐以三才爲藥物﹐乃是無上上乘。得自通都大邑者﹐以六合爲法身﹐以活虎生龍﹐气化之材爲藥物。得自丹室者﹐以法身爲鄞鄂﹐亦用龍虎爲種爲媒﹐致感太極陰陽交生之物﹐以意攝歸黃庭爲丹本。得自壇靖﹐以丹室爲鄞鄂﹐法身爲玄竅。法虎法龍﹐神凝丹室﹐攝歸玄竅﹐產生眞一。畱一配元﹐以爲其種者有之﹔或用虎龍爲媒﹐致合太極陰陽﹐神凝丹室﹐而虎龍亦有所生。畱乃太極交生之一與我﹐致還虎龍所生元一。以一歸龍﹐以元歸虎﹐寂然各歸而止﹐皆屬上乘。此下尙有中下兩乘﹐汝師勿道是也。汝守吾示而行﹐能虛爾心﹐寂爾神﹐忘爾气﹐世財充足﹐所得必富。汝欲事此﹐培徳爲先﹐徳大則福大。上天泄此妙道﹐所以度一而濟萬。志在長生﹐上天未必鑑佑。汝自量材以行可也。」余乃拜而受之。是日也﹐五彩雲羅﹐時許乃散。仙師指而示曰「小子凜之。今日事﹐天神已感鑑矣﹗何不筆以志之﹐待時授之世可也。」余今錄於答後者﹐蓋感師恩﹐罔敢自私。惟願志士﹐息心自體以行﹐幸甚望甚﹞

問曰「接命之道﹐有性理否﹖」答曰「不能修性﹐焉能立命﹖蓋性者命之寄﹐命者性之存﹐性命原是一家﹐焉得不修性﹖」

問曰「性命一家﹐了命卽可了性﹐何以又有修命之後﹐還當修性之說﹖」答曰「修命時所修之性﹐乃天賦之性﹔修命後所修之性﹐乃虛無之性。天賦之性﹐從陰陽中來﹔虛無之性﹐從太極中來﹐不得一例而看。」

問曰「修虛無性﹐有火候乎﹖」答曰「修性之理﹐乃以道全角﹐抱一無爲之事。𨿽云無爲﹐其中有防危慮險之功﹐非寂滅全無之說﹐所以能歸於眞如妙覺之地。」

﹝修性之理﹐只看利鈍﹐原無火候可說也。人一己百﹐人十己千﹔不明不徹﹐固無止理﹔大明大徹﹐何可稍忽﹖蓋命有止境﹐而性無止境也。止境尙無﹐何有火候乎﹖卽以佛經証之﹕觀世音明照大千世界﹐如看掌上紋。釋邊文佛明照三幹大千世界﹐如看掌上紋。性光可謂至矣﹗然與毗盧遮那如來較之﹐只有如來千瓣蓮花座片瓣而已﹐則文佛性光尙欠九百九十九瓣。卽此可悟性無止境者也﹐何有火候可說哉﹞

問曰「歸於眞如妙覺﹐卽到道之盡頭地乎﹖」答曰「未也。打破虛空﹐方爲了當。倘以虛空爲事﹐猶有虛空在﹐不得謂盡頭地也。」

﹝此之盡頭地﹐是言命理則近﹐是以道言之﹐命與性無有窮盡者。証之佛經﹐四大部洲﹐粒粟可藏﹐微塵可納。散而言之﹐世之數﹐億萬恆河沙數﹐沙沙含有億萬億億恆河沙塵。世數與道﹐皆無盡者矣﹗是以志士精修﹐修無止境。謂有止境﹐所積徳功﹐必無足問者也﹞

問曰「先修命而後修性﹐旣得聞命矣﹗又有先修性而後修命之說﹐何也﹖」答曰「此言頓悟之後而漸修也。蓋人秉气有淸濁﹐性根有利鈍。秉气淸而性根利者﹐一遇師訣﹐頓悟圓通﹐卽認得未生以前本來面目﹔穩穩當當﹐從此不廢漸修之功﹐保全這个面目﹐所謂由性而修命也。至於秉气濁而性根鈍者﹐卽得師訣﹐不能直下看透﹔故必由漸而頓﹐由勉而安﹐此所謂由命而修性也。」

問曰「修命之道﹐卽漸修之功乎﹖」答曰「先天之气﹐由漸而消。今欲復之﹐亦由漸而復。《悟眞》云﹕大都全藉修持力﹐毫髮差殊不作丹。又古仙云﹕言語不通非眷屬﹐功夫不到不方圓。此皆言漸修之功也。」

問曰「眞火本無候﹐大藥不計斤。若得眞訣﹐一直修持﹐如何得差﹖」答曰「眞火本無候﹐是不刻時中分子午也﹔大藥不計斤﹐是功夫不到不方圓也。不刻時中分子午﹐進之退之﹐隨機應變﹐而非有時節可定。功夫不到不方圓﹐采之煉之﹐養气全神﹐而非有斤兩可限。特以金丹大道﹐至細至微﹐有吉凶止足老嫩急緩之層次﹐不得不謹愼也。」

問曰「吉凶止足老嫩急緩之旨﹐可得聞乎﹖」答曰「復其先天爲吉﹐順其後天爲凶。藥已成熟爲足﹐火功到處宜止。藥气方生爲嫩﹐藥气已過爲老。藥未得而宜急﹐藥已得而宜緩。知得此者﹐丹可還﹐胎可結﹐逆順運用﹐無不如意。」

問曰「先天之道﹐逆道也﹐何以言順﹖」答曰「所以盜先天之气﹐返其陽也。順者﹐所以成後天之功﹐退其陰也。返陽通陰﹐先天而天勿違﹐後天而奉天時。」

問曰「先天之气﹐亦天地所生﹐何以天不我違乎﹖」答曰「气𨿽是天地所生﹐至人能安身於天地之先﹐待其一生﹐而卽采之﹐使天地不我覺。故《易剝卦》上爻曰﹕『碩果不食。』蓋畱其一陽﹐止而不進﹐將爲返還之本﹐所以謂先天之學也。」

問曰「剝者﹐以陰而剝陽﹐何能由剝返陽乎﹖」答曰「剝者﹐天地順行之造化﹐畱一陽而不進。聖人逆運之造化﹐由剝而復﹐後天中返先天﹐用六而不爲六所用。蓋欲借陰以救陽耳﹗其盜機也﹐天下莫能知﹐莫能見。」

問曰「道在天地之間﹐光明正大﹐何以云盜﹖」答曰「天與人以气數﹐不過暫爲借貸耳﹗借久必討。於是天地乘人不覺﹐暗盜其气﹐盜盡則死。至人善知造化者也﹐不待气盡﹐而乘天地之不覺﹐反盜天地之气﹐延年益壽。若不盜而明取﹐已爲天地所覺﹔縱能逆而制之﹐幸而得之﹐已失眞而獲假。所以謂見之不可用﹐用之不可見﹔惟其先乎天﹐則天地在我術中﹐無不爲我所用矣﹗」

﹝先生此答﹐𨿽非杜撰﹐然非正論﹐尙泥世間所解盜字耳﹗若從《三皇析字玄解》﹐其義頗精。盜也者﹐物次於皿之義也。次﹐藏也﹐猶國之庫藏﹐家之倉箱。在天則無極﹐在身則玄竅。至人匿其名﹐故謂曰盜。循是說以解盜字﹐似爲穩便。至如天地之與人气﹐气無聲色﹐出之自然。人死气歸﹐气自歸元﹐地天收之﹐亦出自然。取討且無存意者﹐而謂「天亦乘人不覺而取之」﹐句有語病﹐是不脫子書家措詞習气。況以道論﹐三才不但一家﹐直是一气﹐無出無入﹐何取何與﹖曰得曰失﹐人之擬議則然也。至人視之﹐三才一我﹐六合一心﹐物物件件﹐統藏無極﹔自無得失去取﹐收精遺粗﹐並無內庫外庫之隔也。第所藏有所﹐而主藏有司。取與亦然﹐有如取金於庫﹐取畫於堂﹐取馬於廏﹐取衣於箱﹐取具於捨﹐取粟於倉﹐取食於廚﹐取薪於場。而各有所司者在﹐欲取欲與﹐如志而已﹐無庸頤指而气使也。如是而還返先天﹐又何難焉﹖於此可悟夫欲仁仁至之意旨。無如學者﹐不知自盡其心耳﹗何吝何慳﹐何奪何討之有﹖而曰「地天不覺」﹐似也﹐乃謂「在其術中」﹐的是大語病。蓋以還返造化之大道﹐而以術字該之﹐不脫子書家法。況夫「覺」字﹐乃修養等等功法至要之旨﹐修至大成﹐不過圓覺而已。當人置身於先天之先﹐寂俟機兆而收之者﹐正以機气初形﹐乃爲黃芽而有用﹐非乘地天不覺而行其竊攘。當人染欲元飛﹐造物收於無極﹐乃造物之愛道﹐亦是葉落歸根之義。人知還返﹐求自復之﹐現現成成﹐猶是饑食渴飲於父母之前﹐無庸計取者也。義理如是﹐一雜子書家法﹐堂皇經義﹐變成權詐。失之毫釐﹐謬之千里﹐措詞可不愼乎﹞

問曰「人秉天地陰陽五行之气而生﹐則我爲天地間之一物耳﹗何以能勝於天﹖而天在我術中乎﹖」答曰「聖人之所以能勝於天者﹐以其有包羅天地之道也。包羅天地﹐在天地之外逆運﹐故能我命由我而不由天也。」

﹝此說固有本﹐而其「所以能勝」之義﹐尙未徹底透示﹐乃是權說。學者要知三才之出﹐出自太極。兩大與人﹐同秉一道。而兩大以無心爲體﹐我人以有心爲用。原夫造化以無心寄之兩大﹐而以有心寄於人者﹐以我人處其中耳﹗故凡造化之挽回﹐世運之升降﹐天地總其成而已也。蓋此升降﹐乃順气化。世有盛衰﹐運失其道。運道之權﹐權在乎人﹐不在兩大。人能法道﹐道法自然者﹐人能靜體气機之來﹐不及者補之﹐有過者損之。凡夫剛柔彊懦溫涼燥潤滯放﹐等等機來﹐總以致得中和無有偏勝﹐則生殺當而進退宜。以之理運則運亨﹐以之理丹則丹結﹐斯不負道付人掌之職。天地賴以位﹐萬物賴以育﹔以有是理﹐故人亦得稱才﹐而與兩大並列爲三。學人知有此理﹐則心心體道﹐不稍雜私﹐一如先哲﹐不小其身﹐不負其心。以此有心﹐造物付以治世而有之﹐非爲一己而有也﹐乃是太極所有﹐而出藏於我也﹐故有謂「人爲天地心」。世運之盛衰﹐人實使之﹐天地不與也。人有此職﹐是以一夫不獲﹐若撻之於市朝﹐儒宗述之﹔渡盡眾生﹐佛道任之﹔蓋以實有是職是任也。先生所答﹐乃屬後天權變說法﹐非經論也﹐不可以不辧。況人在六合﹐渺如滄海粒粟﹐以秉有是心﹐受有是職﹐古哲任之﹐不略推遜者﹐實見此心卽天地元气中之元一﹔其大無外﹐其小無內﹔在道曰道心﹐在佛曰佛心﹐在儒曰天心﹐原非指夫肉團之心也﹐肉團之心能生血而已。至夫人定勝天之天﹐是後天非先天﹐謂道逆行者﹐非逆其道﹐乃逆返歸元。按卽《左傳》『逆女』之逆也﹐乃以術字貼道用﹐恐誤後人﹐故爲之辯云﹞

問曰「人力勝天之道﹐可得聞乎﹖」答曰「道者﹐先天虛無之一气﹐爲生天生地生物之本。聖功在虛無中著腳﹐故能天不我違。試觀世人﹐有命犯孤寡夭折窮困者﹐或行一大徳﹐立一大行﹐孤寡者反多子孫﹐夭折者反而長壽﹐窮困者反而富貴。徳足勝天如是﹐道之勝天﹐亦何足怪﹖」

﹝所答是也。然於人能勝天一道﹐究未剖示。何不將虛空立腳之聖功明白示之﹖夫此一气﹐生自太極﹐本無出入﹐何有來去﹖皆因人感而應。气無存心者﹐致運盛衰﹐感有偏勝耳﹗气不任其咎也。至人知之﹐立身於無﹐審心於虛。世人心感不可測﹐而天气之應﹐自必動現於虛際者。至人乃於機兆兆時﹐或生或殺﹐必有端倪﹐靜審必得﹔乃爲挽回於兆初﹐當迎當遏﹐絕不費力。世未之知﹐而我道冥全。是猶人寂省心﹐念起必覺﹔乃於兆際﹐或聽或否﹐皆聽自主﹐何待念行始爲拂遏哉﹖蓋以身乃气也﹐念動則气應﹐其捷如響。推之天人﹐應感之速﹐亦如是者。應感而回﹐是之爲勝。有何大作大用存焉哉﹖先生未之示﹐故爲補述之﹞

問曰「修道亦積徳否﹖」答曰「如何不積徳﹖道之不可無徳﹐猶陽之不可無陰。徳者﹐爲人之事。道者﹐爲己之事。學道之人﹐若不先積徳﹐鬼神所惡﹐常有內魔蔽竅﹐不能深入。修道之土﹐若不先種徳﹐天地不喜﹐動有外魔阻擋﹐不能前進。不論學道修道﹐以立徳爲先﹐逢凶化吉﹐遇險而安﹐決定成道。蓋道有盡而徳無盡。古來仙眞﹐成道以後﹐猶在塵世積功累行﹐必待三千功滿﹐八百行完﹐方受天詔。《悟眞》云﹕若非修行積陰徳﹐動有羣魔作障緣。徳豈不可修乎﹖」

﹝所答是也。能事《呂祖三尼醫世說述》﹐遵其三尼醫世功訣﹐大可卽身醫世﹐不費一錢﹐不勞絲力﹐乃有位育天地實驗者。溯爲律宗祕寶﹐今已梓行壽世。有志大道者﹐可無《悟眞》所云之憂﹐大得身世並益云。而先生未之述及﹐想亦未之聞耳﹞

問曰「眞修行人一貧如洗﹐衣食皆十方而來﹐何有銀錢以積徳乎﹖」答曰「積徳不必定用銀錢﹐無銀錢之徳﹐比用銀錢之徳更大。出家人方便二字爲最要之著。如苦己利人﹔言語老實﹔不誆十方﹔施藥捨茶﹔修橋補路﹔引人作善。稍有益於人者爲之﹐稍有損人者不爲﹐俱是積徳立行。如是行去﹐人緣已結﹐天緣有望﹐不但利人﹐而且利已。」

﹝所答大是。上徳下徳者﹐皆先持行﹐如是三年﹐宿業可贖﹐然後從事醫世﹐大功可得也﹞

問曰「專一積徳﹐無妨於修道之功乎﹖」答曰「如何能妨﹖外面積徳﹐內而修道﹔以徳佐道﹐以道全徳﹔道徳並行﹐內外同濟﹔聖賢腳踏實地之事業。而非若中下二乘﹐空空無爲﹐執心爲道之虛學也。」

﹝竊按醫世大道﹐乃是卽身以醫世也﹐大是聖人腳踏實地大學問﹐是至道﹐非法力也。究其效驗﹐實實落落﹐身安而世治者。但須開得玄關﹐方可下手。蓋其所事﹐不外性命﹐而有徳功並臻之驗﹐是丹道之無上上乘。有志大道者請事可也。其中作用﹐以頭爲天﹐以絳闕爲都會﹐以坤腹爲閭閻。訣中至訣﹕意迎無極眞气﹐降注腹心﹐透脊達背﹐以得心淸气恬﹐徧體充和爲宗旨﹐不計歲月﹐日行三次﹐功驗不之問。蓋以此宗乃無上大乘心學﹐按卽中庸大道。而以事淸則迎幹﹐事和則迎坤﹐以此二气﹐致之中和者也。是爲寓徳於道之實學云﹞

問曰「儒家存心養性﹐道家修心煉性﹐釋家明心見性﹐三教聖人皆以心性立教。今云『心不是道』﹐實有所不解。」答曰「道是道﹐心性是心性﹐而非言心性是道也。夫所謂存心養性者﹐將欲行其道也。修心煉性者﹐恐有害其道也。明心見性者﹐乃欲全其道也。是用心性修其道﹐而非修心性卽是道。況云存養修煉聞見﹐則非空空無爲矣﹗果其一空其心爲道﹐則心卽是道。修心卽可長生﹐養心卽可不死﹐又何必尋師訪友求問眞訣乎﹖」

問曰「心旣不是道﹐得毋任其心之出入乎﹖」答曰「心爲生生死死之根蒂﹐乃害道之物。修行人下手﹐先將此物斬艸除根﹐方能一往直前﹐不被他擋路。聖人云﹕『人心惟危﹐道心惟微。』心之害人甚矣哉﹗」

﹝按卽心死神方活義﹐是指識心﹐下文所示﹐皆是道心﹞

問曰「道心獨非心乎﹖」答曰「道心者﹐天地之心﹐是心非心﹐空空洞洞﹐無一理不具﹐無一物能著﹐乃五行精一之神﹐曰眞陽﹑曰眞鉛﹑曰眞種﹑曰黑虎﹑曰金公﹑曰眞精﹑曰神明﹑曰水中金﹑曰坎中陽﹑曰他家不死方﹑曰九三郎君﹑曰靈明童子﹐等等異名﹐總而言之﹐曰道心。此心無形無象﹐無聲無臭﹐世人罕得而遇﹔卽或一遇﹐而不認眞﹐當面放去。聖人以法追攝﹐從虛空中﹐結就九還七返﹐超凡入聖。在儒則爲中庸之道﹐在釋則爲一乘之道﹐在道則爲金丹之道。後之緇黃﹐不知聖人一脈大道﹐妄言釋道之理異於儒﹐何其愚甚﹗」

問曰「金丹一乘之道﹐卽中庸之道﹐何以孔子罕言命乎﹖」答曰「罕言者﹐未嘗不言﹐不過不輕言耳﹗蓋命理幽深﹐其中有奪造化轉生死之機﹐言之起人驚疑。然《大學》《中庸》俱身心性命之學﹐其中有大露天機處﹐特人不自識耳﹗至於贊易十傳﹐無非窮理盡性至命之學。後世不明大理﹐各爭教門﹐彼此毀謗。彼烏知道義之門﹐卽眾妙之門﹐亦卽不二之門乎﹖」

問曰「孔子旣言命矣﹗何以不並傳火候﹖」答曰「明卦爻﹐卽是傳火候。其吉凶悔吝之理﹐卽抽添進退之實功。其中天機大露﹐在人自會之耳﹗」

問曰「顏子在聖門﹐居徳行之首﹐聞一知十﹐於夫子之道﹐不違如愚﹐亦足以發﹐夫子深嘉。宜其能了命﹐何以短命而死乎﹖」答曰「了命不了命﹐在道理上分別﹐不在幻形上講究。未了道﹐𨿽生如死。能了道﹐𨿽死如生。蓋所死者幻形﹐而不死者道。顏子得孔子之道﹐居人不堪其憂﹐而樂在其中﹔得—善則拳拳服膺而弗失之﹐是已得先天眞一之气﹐歸根復命﹐不爲陰陽所拘﹐到得聖人地位。自不愛此幻形﹐可以死的矣﹗觀於匡人之厄﹐對孔子曰﹕『子在﹐回何敢死﹖』亦足以見生死由己不由天。至於孔子『不幸短命死』之說﹐是借顏子而勉眾門人之意。果其短命而死﹐豈有明道而短命者乎﹖豈有使不短命之人而學短命者乎﹖言下分明﹐何得錯誤﹖」

問曰「道成之後﹐壽與天齊﹐何以顏子三十二歲卽死乎﹖」答曰「成道以後﹐身外有身﹐是云眞身﹐又云陽神。陽神乃金剛不壞之眞身。道至陽神出現﹐回視幻身﹐如一堆糞土﹐何足戀之﹖聖賢暫存幻身者﹐不過爲修眞身耳﹗其身旣存﹐幻身無用﹐不棄何爲﹖」

問曰「孔子七十餘歲而壽終﹐豈成道猶不如顏子之速乎﹖」答曰「孔子以救世爲心﹐將欲行道於天下﹐以斯道覺斯民。至西狩獲麟﹐已知道不能行﹐又不忍大道絕世﹐故刪《詩》《書》﹐定《禮》《樂》﹐贊《周易》﹐修《春秋》﹐以開後世之聾聵﹐聊以盡救世之願。至於心願已了﹐辭世而去。顏子道成﹐已有孔子前而救世矣﹗自無用力處﹐故不妨脫化而早去。」

﹝生死得以自由﹐孔顏皆能而不爲﹐見之經書﹐先生豈不見及﹖蓋必有爲而言也。若從正論﹐畏匡一節﹐孔子信天﹐顏子亦信天﹐故能不懼不死﹔短命一節﹐乃正孔顏之順命不敢逆天以自由﹐故死﹐故慟。若謂師在不敢死﹐父在可以死乎﹖是正顏子之不逆命﹐非關幻法之有無也。三教宗旨﹐學重立命﹐而正所以安命﹐故皆夭壽不貳﹐修身以俟之。先生自必見及此﹐而玆答乃爾者﹐蓋必有所爲也。況已於上答中示曰「幻有死生﹐而道無死生。」後學可以會悟矣﹗無如世之修道學道者﹐各有私念而修而學耳﹗余復何言﹖蓋世之忻慕﹐全在下文所叩﹐全是貪生好奇兩大病。得吾先生後答﹐吾恐聞而退席者﹐不僅五千也﹐悲夫﹞

問曰「幻身不能成道﹐何以世傳黃帝鼎湖跨龍升天﹐許眞君拔宅飛升乎﹖」答曰「實有此事﹐但不是這樣說。金丹大道﹐是取坎塡離﹐依坤歸乾。道成之後﹐羣陰剝盡﹐變爲幹體﹐打破虛空﹐爲大羅天仙。是所謂跨龍上天﹐而非言肉身乘龍而去也。至於拔宅飛升之說﹐乃一子成道﹐九祖升天之意。亦有大功大行﹐玉帝敕封﹐思及全家﹐移居於天民極樂之國﹐受其天祿﹔或移家於洞天福地﹐避其煩惱。世人不知﹐以爲飛升成仙而去。抑思神仙乃修煉而成﹐彼無修無證﹐如何得仙﹖於此可知拔宅飛升之說。更有一等愚人﹐直以爲房屋宅室一並撥去。試問神仙皆在虛空之境﹐房屋土木重濁之物﹐虛空如何載的﹖況神仙包羅天地﹐何物不可得﹐而猶愛此塵世之土木乎﹖噫﹗幻身且棄﹐何戀土木﹖何不三思﹖」

﹝余曾以是事叩之太虛翁。翁曰「此道千眞萬眞﹐皆非虛妄﹐究其得到白日飛升﹐乃從假幻以煉眞。始而化赤成白﹐旣而化白成气﹐繼則化气成炁﹐加煉歸虛合道﹐以致自然﹐無非還返先天。然非今日那﹑明日此﹐乃是一時辰內功法﹐日計﹑月計﹑歲計乃成。方其道成遇舉之際﹐純是先天气凝之身﹐所服衣履﹐悉屬气化﹐是故日中行立而無影。吾嘗三遇泥丸翁以叩之。答曰﹕『汝猶昧夫還返之非妄。』余凝思間﹐蒙爲一手取余巾﹐一手擎戴帽﹐囑余俯察﹐惟見巾影﹐巾外一無有。余方驚異﹐復蒙以帽戴於余頭﹐而以巾自戴﹐亦惟察見余巾﹐而余頭影無帽。乃笑曰﹕『汝可悟矣﹗然功從實朴朴地下手﹐乃能還虛。微沙未化﹐微沙影在焉﹗』余因述叩拔宅一義﹐答曰﹕『是有兩門﹐一法一道﹐法幻道眞也。吾考古今拔宅升舉者﹐七十餘所。而由道升者﹐惟黃帝﹑桓玄與貞白也。他若伯陽﹑淮南﹑旌陽輩﹐皆假法以顯道﹐實則避地海島﹐加修還虛等等。道成與否﹐未可知也。是乃肉身偕宅而去者。若夫黃帝﹑桓玄﹑貞白﹐乃是肉身沖舉﹐余則皆蛻殼﹐共有八百餘位。然非三官保舉﹐玉詔詔升﹐不能幸舉者也。而謂升盡幻法乎﹖可謂仙非凡證乎﹗』」我師所述如此﹐玆爲補述﹐蓋以證夫冊籍所載﹐無一而非眞也。我師又曰「拔宅聖功﹐功從卵守始。卵守功訣﹕以天地爲法身﹐大气盤旋﹐下包地局﹐上包雲際﹐由遠縮近﹐行功不怠。一旦气罡合﹐造至罡气護身﹐風雲不能侵﹐厥效見矣﹗漸至門啟﹐蛇獸不能入﹐功更進矣﹗習煉不止﹐待時移居﹐亦自不難。然三千年內﹐惟伯陽魏祖﹑遠遊許祖兩仙能之。而吾泥丸李老師﹐以爲道非切已﹐余故未之敢習。」又曰「拔宅之舉﹐古哲出於不得已而爲之者﹐淮南旌陽蓋已然矣﹗淮南三族遐舉﹐八公之力也。旌陽以黃白積功﹐門下從行。因乾天譴﹐擬以法度﹐乃以炭化歌伎試之。八百有零之眾﹐克守三戒者﹐惟玉眞﹑隱眞等十人。故而長嶼超遷﹐七百九十零一不得度﹐乃有《龍沙讖文》遺世。戒律宜守﹐前車可鑑焉。」我師述之﹐蓋非無意也﹐爰並附識於此﹞

問曰「幻身旣無用﹐何以修行人﹐或有死後臨葬﹐棺中失屍﹐或棺中有竹杖﹐或棺中有衣履﹐豈非並幻身而帶去乎﹖」答曰「此不可一旣而論。或有道成以後﹐脫離幻身﹐而法身顯化於一方﹐積功累行﹐數十年間﹐功完行滿﹐上朝玉帝﹐不露天機﹐示死而去。人不知妙用﹐見其棺中無物﹐便以爲肉身成仙。亦有道未成而避患﹐或用幻化之術﹐以拄杖衣履代身﹐其身遠遁﹐示其無迹者﹐亦非肉身成道也。太上云﹕『吾所以有大患者﹐爲吾有身﹔及吾無身﹐吾有何患﹖』所以脫幻身者﹐去其患耳﹗」

問曰「亦有畱形住世而不脫幻身者﹐何也﹖」答曰「此亦不可一槪而論。有道已成﹐功行不足﹐而畱形立功者﹔有了命未了性﹐不能脫幻身﹐而畱形住世者。若性命俱了﹐功行完足就戀幻身﹐不肯捨去﹐此名戀家鬼﹐神仙之所不樂爲也。」

﹝按戀家鬼﹐必是不明性學之頑仙。不惟性未了﹐而其命非天命之命﹐乃憑識神以固幻身一流。謂之了性命﹐是世論乃爾。否或志成無上乘﹐非戀形﹐乃煉形﹐致無微沙幻形﹐乃爲全受全歸者。古哲有之﹐則不得以戀家鬼目之矣﹗此不可以不辯也﹞

問曰「了命不了性﹐猶爲幻身所累﹐何不了性而超脫乎﹖」答曰「看當日所得乎師者何如耳﹗果其始終通徹﹐了命之後又了性﹐脫幻身而出法身﹐自不容已。或有僅知命理﹐而不知性理﹐只可爲陸地神仙﹐長生不死﹐𨿽要脫幻身而不能脫。倘自知還有向上事﹐訪師問訣﹐明得末後一著﹐從有爲而入無爲﹐不爲幻身所累。身外有身﹐形神俱妙﹐與道合眞矣﹗」

問曰「無爲之道﹐乃上徳全角之事﹐何以下徳延命者﹐亦行無爲之道乎﹖」答曰「上徳者﹐本原未虧﹐靈窟未閉﹐若得眞訣﹐一了百當﹐直超彼岸。故行無爲之道﹐而有爲之事卽在其中﹐性了而命亦全矣﹗下徳者﹐先天已虧﹐百病俱發﹔縱得師訣﹐不得直下純一﹔必須由漸而頓﹐由勉而安﹐到得了命之後﹐與上徳者同歸一轍﹐始可以無爲矣﹗非言上徳者只行無爲之事﹐下徳者只行有爲之事也。至於道之極處﹐有無俱不立﹐天地悉歸空﹐不獨有爲用不著﹐卽無爲亦用不著。其所言有爲無爲﹐悉是就修行下手處而論。不但上徳﹑下徳者下手有分別﹐卽男女修行﹐下手處亦各不同。」

問曰「男女下手處﹐分別如何﹖」答曰「男子下手之著﹐以煉气爲要。女子下手之著﹐以煉形爲要。煉气者﹐伏其气也。伏气務期其气回。气回則虛極靜篤﹐歸根復命﹐而白虎降。煉形者﹐隱其形也。隱形務期其滅形。形滅則四大入空﹐剝爛肢體﹐而赤脈斬。男子白虎降﹐則變爲童體﹐而後天之精自不泄漏﹐可以結丹﹐可以延年。女子赤脈斬﹐則變爲男體﹐而陰濁之血﹐自不下行﹐可以出死﹐可以入生。故男子修煉曰﹕太陽煉气﹐女子修煉曰﹕太陰煉形。」

問曰「女子煉形不伏气乎﹖」答曰「女子性陰﹐其气易伏﹐而赤脈最能害道﹐其所重者在此﹐故下手則在著重處用力。赤脈一斬﹐气自馴順。非若男子性陽﹐其气難伏﹐譬如優气三年﹐女子一年可伏。果是女中丈夫﹐得師口訣﹐行太陰煉形法﹐三五年間﹐卽可成道﹐其法更比男子省力。但女中丈夫最不易得。不易得者﹐女子剛烈須過於男子百倍之力者﹐方能濟事。若與男子等力者﹐萬萬不能。」

問曰「大道不分男女﹐何以男女有分別﹖」答曰「其道則同﹐其用則異。蓋以秉性不同﹐而形骸有別。故同一性命之道﹐而行持作用﹐大有不同也。」

問曰「赤脈如何斬﹖」答曰「赤脈﹐本身後天之陰气所化﹐陰气動而濁血流。欲化其血﹐先煆其气。气化而血返於上﹐入於乳房﹐以赤變白﹐周流一身﹐自無欲火炎燥之患。欲火消而眞火出﹐從此穩穩當當﹐平平順順﹐保命全角﹐自不難耳﹗」

問曰「金丹成就﹐吞而服之﹐女轉成男﹐老變爲童﹐此事有否﹖」答曰「此言其理﹐非言其形。女子成道以後﹐剝盡羣陰﹐變爲純陽之體﹐與男子成道相同﹐故曰女轉成男。老者成道以後﹐復還先天﹐成其純陽之體﹐與童子圓滿相同﹐故曰﹕老變爲童。非言其變幻像也。」

問曰「道旣不關乎幻像﹐何以六根不全者﹐不授道﹖」答曰「六根不全者﹐名爲廢疾之人﹐乃無用之人。道爲天地所貴﹐竊陰陽﹐奪造化﹐是大聖人之事。彼廢疾之人﹐安能作此驚天動地之事﹖」不能作者﹐非不欲作﹐乃形有所限﹐气有所塞。若付大道﹐必將有用之寶﹐置於無用之地﹐決遭天譴﹐故不敢授。果六根不全﹐而行大功大行者﹐則指以性理小乘﹐使其修來去之路可也。至於金丹大道﹐決不敢授。此中祕密﹐惟聞大道者﹐自知之耳﹗」

問曰「亦有六根全而不得命理﹐僅了其性者﹐彼豈不知有命理乎﹖」答曰「命理﹐乃九還七返金液大還丹之道﹐萬劫一傳。若非眞正丈夫﹐抱金剛之志﹐負聖賢之姿者不能得。而眞師亦不敢傳﹐卽彊欲傳之﹐暗中鬼神阻擋。蓋以其人非載道之物﹐傳之匪人﹐泄天機也。若性理守中抱一之道﹐卽中下之流﹐徳行之土﹐不妨度引以全角。蓋以性理﹐乃自有之天機﹐無竊取造化之說﹐不大關系。然非其人﹐不得妄傳。大抵學人上智者少﹐中下者多。故祖師以性理度中人﹐以命理度上智﹐因人而立教耳﹗亦有傳授之師﹐僅知其性﹐而不知其命者。亦有學人僅得其性理﹐而不知其命理者﹐不可一槪而論。

問曰「金丹大道﹐萬劫一傳﹐不幾絕於世乎﹖」答曰「所謂萬劫一傳者﹐是至尊至貴﹐不敢輕傳之意。故古人成道以後﹐不得其人﹐數百年在世混迹﹐必得其人而後去。如正陽得純陽﹐純陽得海蟾﹑重陽﹐皆數百年始得其人。古人謹愼如此﹐其不得妄傳可知矣﹗紫陽三傳匪人﹐三遭天譴﹐此又不得妄傳之證也。」

﹝鐘呂兩祖了性了命後﹐以未得傳人﹐因而畱形在世。吾宗知其駐世之由。禪宗不知﹐乃有「戀屍鬼」之譏。可見君子之所爲﹐眾人固不識也。此可補於畱形辯後﹐得再識﹞

問曰「金丹大道﹐只付上智﹐中下之人必不可得乎﹖」答曰「亦有得者﹐在人學之如何耳﹗果其腳踏實地﹐爲一大事﹐自卑登髙﹐由淺及深﹐愈久愈力﹐苦盡甜來。眞人一見﹐必喜接引。若本來自已根行淺薄﹐又無大志﹐如何能聞金丹大道乎﹖」

問曰「學道亦有法乎﹖」答曰「修行成敗﹐全在學上定髙低。一處不到一處迷﹐一事不知一事難。𨿽賴明師傳授﹐還要自已會悟。未聞道之先﹐要象个爲性命之人。爲性命者﹐酒色財气﹐一無所累﹐貪嗔癡愛﹐一槪拋卻﹔除道之外﹐別無所計﹐眞心實意﹐親近有道之土﹐如敬天地神明﹐毫無欺心﹔再加苦志立徳﹐努力積行﹐不到明理之後﹐勢不休歇﹐𨿽終身不能明道﹐亦不懊悔。如此居心﹐聖賢暗中接引﹐眞師亦自喜歡指點。今人不實心學道﹐卽遇明人﹐亦不肯低頭﹔卽低頭﹐三朝兩日﹐卽便要道﹔稍不如意﹐以爲無緣﹐卽便遠去。生平又不積徳立行﹐專在衣食上畱心﹐世事上打鬧﹔爭彊好勝﹐貪嗔癡愛﹐無一不備﹔偶得旁門小事﹐如獲珍寶﹐自滿自足﹔卽有髙人在前﹐亦自負有道﹐不肯就正﹔欺心如此﹐尙欲得眞道乎﹖若是至人﹐一出頭來﹐便異於人﹐又有志又會學﹐又老實又聰明﹐不肯空過歲月﹐自誤前程。故道光明心見性之後﹐自知還有那邊事﹐又必訪求明人﹐卒得杏林之傳﹐以成大道。呂祖三次還丹未成﹐後得崔公《入藥鏡》而大丹始就。彼二公者﹐皆虛心而有受益之效。後之學者心髙气傲﹐予聖自雄﹐不肯著實爲性命﹐專弄虛頭﹐猶欲妄想神仙﹐不是求福﹐反是折福﹐何其愚也。」

﹝按﹕答述呂祖以崔公《入藥鏡》而還丹始就。玄乎﹖玄乎﹖可與知者道﹐難與俗人言。若作公案看過﹐熟讀其書﹐不會其題﹐鮮不沈水入火﹐自取滅亡也﹔知其題而昧卻虛心﹐與夫髙傲自雄﹐仍必當面錯過﹐而有寶山空回之嘆。其病乃在不肯著實爲性命﹐專弄虛頭耳﹗虛頭者﹐我道身無極中一之頭﹐乃是三才八公之一。懸於須彌峯頂﹐頂下之物﹐人知取以入藥﹐安於鏡後﹐煉歸鏡前﹔斯不犯著﹐又不落空﹐吞則服之﹐乃謂之得﹐乃謂之成。此是呂祖煉得崔公《入藥鏡》而丹始成之公案。余憶我師太虛翁曾發玄論﹐謂有如此玄義﹐然曾又有玄謂﹕玄關洞開﹐世財空乏﹐此寶得來﹐不有以配﹐則亦必有沈水入火之虞云云。余故采補斯答之後﹐以證悟元子答﹐非無口授。後答云云﹐殆有未敢顯泄焉耳﹞

問曰「目祖三次還丹未成﹐豈所得之不眞乎﹖」答曰「呂祖之道﹐得於正陽眞人﹐千眞萬眞﹐不眞如何能還﹖特已還而仍失耳﹗夫修金丹之道﹐采藥須知老嫩﹐煉藥須知止足﹐結丹須知凶吉﹐溫養須知抽添﹐脫丹須知時節﹔更有藥之眞假﹐數之多寡﹐用之逆順。有等等難能之事﹐倘差毫髮﹐失之千里。呂祖還丹三次未成﹐必火候細微﹐有見不到處﹐故當面錯過﹐得而復失。所以學人學道﹔須要徹始徹終﹐通微達妙﹐一無所疑﹐方可下手﹐臨鑪無差耳﹗」

﹝按述等等﹐以呂祖之聖。必能通微達妙﹐安有火候細微之失﹖其必前示功法﹐特少崔公入藥之鏡。以鏡个中﹐先天不之凝聚於中﹐後天不因以化﹐是亦名爲專弄虛頭。不有眞陰以濟﹐而眞水眞火不會﹐其物不化﹐安得爲我而聚存哉﹗呂祖之失以此。旣得其書﹐顧名知義﹐用以煉之﹐且以結焉。呂祖蓋以淸淨入手者﹐自得崔公《入藥鏡》﹐用以弄虛﹐虛自全歸﹐仍不失夫淸淨宗旨﹐玄乎﹖玄矣﹗書名之妙乃如此﹐悟元子知之﹐而未敢爲從學者述﹐第於此答而逗以「一無所疑」四字﹐爲知音從學者道焉﹗大道之不輕泄又如此﹞

問曰「始終通徹﹐下手修爲﹐卽可成道乎﹖」答曰「大匠誨人﹐能與人規矩﹐不能使人巧。師所授者﹐不過指其眞藥眞火﹐大關大竅。至於用之巧妙﹐行之急緩﹐成之遲速﹐在學者力量大小﹐志气銳弱﹐性根利鈍耳﹗故大道作爲之法﹐有上中下三法﹐在人量力而行之。」

問曰「三法爲何法﹖」答曰「上等法乃自在法。中等法乃權度法。下等法乃攻磨法。自在法者﹐頓悟圓通﹐一了百當﹔淨裸裸﹐赤灑灑﹐圓陀陀﹐光灼灼﹐行住坐臥不離這个﹔如明鏡止水﹐無物不照﹐無物能瞞﹔從容中道﹐安而行之﹐天人合發也。權度法者﹐後天中返先天﹐順道中行逆道﹔以眞化假﹐借假全眞﹔隨機應變﹐因事制宜﹐利而行之﹐內外相寄也。攻磨法者﹐秉性魯鈍﹐識見不大﹔必須心地下功﹐全拋世事﹔苦其心志﹐勞其筋骨﹐餓其體膚﹐千磨百煉﹐擇善固執﹔苦人之所不能苦﹐受人之所不能受﹔人一能之己百之﹐人十能之己千之﹔從一切艱難苦惱處狠力作造﹐忽的露出本來面目﹐從此直下實落功夫﹔與上中之法同一揆轍﹐此勉彊而行之﹐以己求人也。三法﹐皆古來仙眞口口相傳之祕訣﹐教人量力而行﹔不能行上法者﹐行中法﹔不能行中法者﹐行下法﹐總以了性了命爲歸結。出此三法﹐再無他法矣﹗」

﹝按此答﹐太上復生﹐不易其言也。然皆以煉心功夫入手﹐而保命在其中。卽此一答﹐先生之功大矣哉﹗性學至此﹐其命學必等上中。從此晉參崔公《入藥鏡》﹐一煉必得﹐而況中而上者乎﹖余等只宜從事下法者也。噫﹗學者要知根器如邱祖﹐尙從下法入手﹐況根器不及邱祖萬萬乎﹖聞之先師太虛翁。翁謂邱祖太乙臨凡者﹐而受大難七十二﹐小難無其數﹐跌死﹑凍死﹑餓死﹐不在小難之中﹔凝然順受﹐卒中金闕選仙﹐升證天相﹐爲萬世師。五祖籍封帝君﹐旁及劉祖﹐亦加帝號。吾輩何人﹐敢以下法爲苦乎哉﹖先師又謂邱祖道成應闕﹐悲慟不能起。呂祖奏曰﹕『邱某自以太乙臨凡﹐尙受折磨乃爾﹐世人根器淺薄﹐不勝其磨﹐則道統難有繼承﹐是以慟。』玉帝慨然慰曰﹕『世人有爾三分﹐證果與爾等。上界天仙﹐不期稽首﹐若崩厥角。』祖乃謝恩而退。有此公案載在《道藏》﹐此後學之大幸﹐然不可執以自慰者。先師語及此﹐先師能不以自慰﹐其垂戒後學也深矣﹗余故錄以自警云﹞

問曰「聞之仙有五等﹐皆此一道乎﹖」答曰「不是一道。煉九還七返金液大丹﹐了命了性﹐成金剛不壞之體﹐千百億化身﹐隱顯不測者﹐天仙之道﹐卽萬劫一傳之道。從後天中返先天﹐還無返本﹐歸根復命﹐凝神聚气﹐畱形住世﹐長生不死者﹐地仙之道也。受三甲符篆﹐煉上淸三洞妙法﹐飛雲走霧﹐避三災八難﹐來去無礙者﹐列仙之道﹐南宮護身之道也。修眞空之性﹐極往知來﹐出陰神而尸解﹐不落惡趣者﹐鬼仙之道﹐卽以道全角之道也。降伏身心﹐保養精气﹐住世而無苦惱者﹐入仙之道﹐乃培植後天之道也。此五等仙﹐惟地仙再進一步﹐行無爲之道﹐卽可到天仙之位。其餘皆有劫數﹐欲證天仙﹐尙有許多層次隔礙﹐無金丹之道點化﹐萬難有成。」

﹝聞之先師太虛翁曰「修行人﹐能得太極交生之物爲聖胎﹐謂之天仙﹔得自地天生之物爲聖胎﹐謂之地仙﹔得自虛空眞陰眞陽之元作聖胎﹐謂之神仙﹔得自生龍活虎空虛交生之物爲胎者﹐謂之人仙。更知加迎太極之一﹐以點化之﹐是謂水仙﹐變化莫測﹐稍亞天仙﹐非僅不壞已也﹞

問曰「成聖成仙成佛﹐皆曰成道。何以曰金丹﹐又何以曰九還七返金液大還丹﹖不曰道而曰丹﹐何也﹖」答曰「道者﹐先天渾然一气﹐太極之謂也。丹者﹐圓滿無虧﹐活活潑潑﹐以象太極。丹卽道﹐道卽丹﹐其名有二﹐其理則一。金之爲物﹐亙古今而不壞﹐與天地而並久﹐取其至堅也。九者﹐金之成數﹔七者﹐火之成成數﹐皆屬於陽。返還者﹐復於純陽無陰之地也。道本無爲﹐而法有作。因其無爲﹐陰陽變幻﹐不能無虧缺。聖人用法修持﹐金火煆煉﹐旣能使虧者復圓﹐又能使圓者永久不虧﹔還其太極﹐還其無極﹐而至於無聲無臭﹐寂寥之境也。天地有壞﹐這个不壞﹐故曰九還七返金液大還丹。曰丹者﹐是因經火煆煉而名之也。」

問曰「修此大丹﹐動處好修﹐靜處好修乎﹖」答曰「道通寤寐﹐道達幽明﹐動靜不拘。至於大修行人﹐活活潑潑﹐外圓內方﹐何妨在市居朝﹖」

問曰「在市居朝﹐未免有人情世事﹐何能一心修道﹖」答曰「在市居朝﹐正好奮大用﹐發大機處﹐乃上等作法。蓋金丹在人類中而有﹐在市朝中而求。古人通都大邑﹐依有力者爲之﹐正在此耳﹗」

問曰「道在虛空﹐又在人類中﹑市朝中﹐何也﹖」答曰「惟其在虛空﹐所以百姓日用而不知。如其知之﹐行住坐臥﹐俱是道也。人類中正好修持﹐市朝中最好作爲。豈靜處安身﹐萬法皆空﹐始爲道平﹖」

﹝處市居朝﹐大修行人﹐隱有大作用。但處市爲徳﹐而居朝爲行﹔徳無行不徳﹐徳而有行﹐道乃成也。悟元子言之﹐而此中另有道用在﹐未必有如余昔所聞。蓋余所聞﹕徳乃無上大徳﹐行乃無極大行﹔不費一錢﹐不勞絲力﹐立而行之﹔雜處儔人廣眾之中﹐絕無同異。人故無得而擬議者﹐自朝至暮﹐中惟處市不處﹐如入虛寂﹔不朝居朝﹐如包六合﹔有時而徳行相濟﹐隨願並成﹔有時而專修一徳﹐徳足乃修其行﹔有時而專修一行﹐行就乃完其願。古哲行之﹐个中妙行﹐不外《三尼醫世》﹐而神事黃帝《陰符》﹑文昌《陰騭》。究其入手要訣﹐出自《淸靜妙經》。人不得而知﹐己惟盡心以行。此余之聞於雞足眞人者﹐謂其律宗世修之常道云﹞

問曰「行住坐臥﹐俱是道﹐何以又有煉睡之一事﹖」答曰「煉睡是初學之事。凡人睡臥﹐神入陰窟﹐气散四肢﹔夢寐顚倒﹐罟鑊陷阱﹐無不投之。日所積者﹐不如夜所耗。故必打煉睡魔﹐使心神居室﹐淸气上升﹐濁气下降﹐庶得行道無阻。古仙云﹕『睡了一時﹐死了一時。睡了一日﹐死了一日。日日有功﹐無睡千日﹐便了事也。』又云﹕『一年不睡﹐下丹結﹔二年不睡﹐中丹結﹔三年不睡﹐上丹結。』此爲的言﹐若虛室生白﹐神明常照﹐𨿽寐猶寤﹐不妨去睡。《參同契》云﹕『寢寐神相抱﹐覺寤候存亡。』此不爲睡害事也。不到此地﹐不可睡。前輩蜀地國淸寺張翁湟中﹐睡仙張翁﹐俱是初而煉睡﹐後而長睡﹐此煉睡之證也。」

問曰「上丹中丹下丹﹐丹有三乎﹖」答曰「總是一丹。分而言之﹕下丹者﹐煉精化气。中丹者﹐煉气化神。上丹者﹐煉神還虛。三丹之名﹐就層次而言。到的還虛地步﹐精气神混而爲一气﹐是爲金液大還丹也。經書三田﹑三關之說﹐是此意。」

﹝按丹法﹐並非今日煉精﹐明日煉气﹐後日煉神也﹐一刻之中具此三法者也。卽如一部丹書﹐從頭至尾﹐層次𨿽多﹐亦非今日行一層﹐明日行二層﹐皆在一刻之中﹐經行勿缺者也﹐故能得無偏勝之虞﹐然而大非關限未通者能如是。蓋關有前三後三﹐通關﹐所以理任督也。前三﹐所以理任脈。後三﹐所以理督脈。任通乃可理督。其理如此﹐然情實不然﹐還宜卽吸卽呼以理之。按吸﹐吸自海底陰蹺穴。自穴逆吸﹐透尾經脊﹐踰枕達巓﹐入於天谷。巓卽昆侖﹐人頭是也。天谷卽人腦之中﹐乃上田也。卽自腦中下降﹐自鼻至上唇﹐乃與任合﹐會於華池。池乃舌底﹐故人中爲華池﹐是乃理督之成法。呼則起自華池﹐順經重樓﹐重樓卽人喉管﹐從此順降絳闕﹐絳闕卽膺﹐卽胸堂。從此達中黃﹐卽中田。從此達腹﹐駐於臍後深處﹐處曰气海﹐卽是下田。從此達陰蹺穴。穴在糞門之前﹐卵囊之後﹐乃任督交聚處﹐是爲理任之成法。蓋皆以意導气﹐由想合道﹐乃初學通關必用之成法。呂祖曰「三三通﹐一半功﹐神而通之閉巽風。」巽風卽鼻息。心靜致極﹐息微若閉﹐導成胎息之法。道至胎息﹐乃是三三通後之神功﹐蓋非別有神功也。學者初事通關﹐且循吸呼意導入手。關限已通﹐三田不蕪﹐功加虛極靜篤﹐則此胎息亦泯﹐乃爲眞息息。息者﹐止也。功造眞息亦息﹐百脈亦停﹐六腑五臟﹐成安咸泰﹐一點先天乃從此步收得者也。學人要知曰停曰息者﹐乃言精細之極﹐不覺其起其止耳﹗乃正此气周行一身。全部丹書細微層次﹐統於此一刻中﹐周行無缺。丹書所謂奪盡造化之大作用﹐切莫輕視。如是日行歲事而無間﹐天仙且必成﹐況其亞次乎哉﹖其訣不外二化﹑一還與二合也。今且節節步步﹐返而又返﹐日計不足﹐月計有餘。《易》曰『不遠復』﹐又曰『不恆其徳﹐或承之羞』﹐活活潑潑﹐存乎其人。學者念諸﹞

問曰「精气神﹐後天乎﹖先天乎﹖」答曰「是先天。《心印經》云﹕『上藥三品﹐神與气精﹔恍恍惚惚﹐杳杳冥冥﹔視之不見﹐聽之不聞﹔從無守有﹐頃刻而成。』豈可以後天有形之物視之﹖故大修行人﹐煉先天元精﹐而交感之精﹐自不泄漏﹔煉先天元气﹐而呼吸之气自然調合﹔煉先天之神﹐而思虛之神自然定靜。先天成﹐後天化。學者努力修持﹐方能有驗。否則後天且不保﹐而況先天乎﹖」

﹝先生此答﹐聖人復起﹐不易其言也。蓋此從無守有﹐是還返之要訣。是以無爲萬物之母耳﹗按此句﹐似將經文「存」字攺了「從」字。然存則自然﹐而從則著意。初學必由從而能存者﹐故不必定從經文﹐仍攺存字﹐此正先生有意而攺﹐並非誤筆也﹞

問曰「旣云頃刻而成﹐又云煉精化气﹐煉气化神﹐煉神還虛﹐何也﹖」答曰「頃刻而成﹐是得藥之效也。煉精煉气煉神﹐是漸修之功﹐火候之妙。」

問曰「三品大藥﹐皆屬先天﹐金丹卽此三藥而成乎﹖」答曰「三藥𨿽屬先天﹐然無形無象﹐猶屬於陰﹐不能結聖胎。須得虛無先天眞一之气點化﹐方能無形生形﹐無質生質﹐而三藥變爲純陽矣﹗」

問曰「無形生形﹐無質生質﹐則聖胎有象乎﹖」答曰「是法相﹐不是色相。法相是相非相。蓋一气從虛無中結就﹐又名陽神。此神聚則成形﹐散則成气﹔入水不溺﹐入火不焚﹔虎兕不能傷﹐刀刃不能加﹔出入無礙﹐非若色相大患之身也。」

問曰「有出陰神者﹐何也﹖」答曰「卽玉液還丹﹐了眞如之性者。眞如性了﹐用志不分﹐乃凝於神﹔久之靜極神出﹐頃刻千里﹐極往知來﹐但鬼仙耳﹗無影無形。若欲有形﹐還要攺頭換面﹐來世參訪髙明﹐修金丹大道而能之。故大修行人﹐了得玉液還丹﹐卽修金液大丹﹐期歸於純陽無陰之地而後已也。」

﹝聞之先師太虛翁曰「鬼仙道成﹐而未脫色身者﹐知有無上大乘﹐而進求金液大丹﹐尙有捷法﹕但須虛寂身心﹐埵﹝音朵﹞其知覺﹐塞其聞見﹐絕其思慮﹐一如嬰兒未孩之時﹐專志誠迎無極眞一﹐則此金液大丹﹐自必旋得。而宛如夢覺一般﹐撥發自然眞火﹐不武不文﹐載煉載養﹔一旦陰化純陽﹐天仙可學。然須預置有無存亡於勿問﹐遇驚勿驚﹐遇喜勿喜﹐湛寂之外﹐槪以夢幻泡影視之﹐庶得眞一常存﹐後天得因而化。因者﹐依也﹐依此無極所降眞一也。原此降一﹐乃屬金液之母﹐能化身陰。身陰乃是吾身之三寶﹐在身曰先天﹐在極曰後天﹐尙是陰物﹐法惟依一乃化者也。然功至此﹐身中識力﹐必覺大減﹐勿因怠惰。始若不支﹐漸復其初﹐已而漸入泰安﹐四肢加旺﹐神色光潤﹐兩目有光。如是加迎天罡﹐返照我身眞一﹐則自身一日生。誠持不間﹐豈僅一元全復﹐而世財充滿。他日緣到﹐大還丹降﹐萬無沈水入火之虞也。」又曰「鬼仙成道﹐不加等等功法﹐一旦劫臨﹐四大非我有﹐無捨得安﹐不欲遷移﹐另開生面﹐何可得哉﹖」先師遺論有此一則﹐謹爲錄附此答之後﹐以補悟元子所未及﹐學者參證可也﹞

問曰「世之投胎奪舍﹐移居舊住﹐卽此陰神乎﹖」答曰「不是眞如之陰神﹐卽是元神。以不能了命爲陰耳﹗至於投胎奪舍之流﹐乃專弄識神﹐守輪回種子﹐與大道絕不相關﹐故出此入彼﹐生死不息。其異於常人者﹐不過能擇住處﹐不入異類耳﹗至於明心見性﹐入定出神﹐彼安能之﹖」

問曰「了性未了命﹐來世生來迷否﹖」答曰「有迷者﹐有不迷者。不迷者﹐生來自知性理﹐又求大丹之事﹐完成大道。迷者﹐失其故路﹐必須明人指點﹐方能會悟前因。如明時狀元羅眞人﹐若非乃翁提點﹐亦幾乎忘之矣﹗𨿽迷而猶有宿根在﹐故一提卽醒。若無宿根﹐𨿽提不醒。不但能了性者如是﹐卽有志之士﹐終身學道﹐未遇明師﹐死後轉生﹐亦帶宿根。一出頭來﹐自知有此一件大事﹐仍在道中研磨﹐千方百計﹐一心好道修行﹐不愛榮華富貴者﹐皆是有宿根之人。若無宿根﹐縱彼孤寡貧窮﹐艱難百端﹐甘於困死﹐而不愛入此道也。」

問曰「修性者欲完大道﹐總要再來人世。修命者與天同壽﹐必不來矣﹖」答曰「亦有來者。以術延命之道﹐非眞實大丈夫不能得﹐非天縱之上智不能行。𨿽能得之﹐還要祖上積徳深厚﹐自己功行重大﹐有無數天緣結聚﹐方能無阻無擋﹐順順序序﹐了此大事。倘祖上無徳﹐自已宿根不深﹐𨿽能勇往直前﹔或限於事之未就﹐而數已盡﹔或阻於功之方用﹐而魔障早來﹔往往有法無財﹐有道無力﹐抱道而亡者甚多。然𨿽未成道﹐而來去分明﹐與凡人大不相同。亦有半功而亡﹐亦有未半而亡。半功而亡者﹐再世必系生知。未半而亡者﹐再世亦必志道。故學道者﹐須要知的自己有宿根﹐不可自暴自棄﹐而一失人身﹐萬劫難也。」

問曰「生知者﹐可以不求師而自卽能修持乎﹖」答曰「𨿽是行知﹐還有迷處﹐不遇髙明者指點﹐亦不成道。若遇指點﹐頓悟圓通﹐一了百當﹐下手修爲﹐無有不成道者。吾曾遇生知者有二﹕一系江蘇顧公﹐一系隴西汪公。顧公以宦途所迷﹐汪公以利途所迷。𨿽知而不以性命爲重﹐此其所以迷也。如二公者﹐必定祖上無大徳﹐自己缺功行﹐所以牽纏不斷﹐跳不出羅网﹐來生又不知何如﹐可不惜哉﹗後學者﹐可不及早積徳乎﹖」

問曰「弟子亦有宿根乎﹖」答曰「爾無宿根﹐焉能聞大道之名﹖焉能聞大道之說﹖有宿根﹐無宿根﹐爾亦不知。吾有數語﹐爾自知之。」卽說偈曰「前生爾姓袁﹐今生爾姓路。姓袁名成徳﹐姓路名我固。此是前後因﹐仔細認腳步。言下甚分明﹐早悟須早悟。」弟子言下大悟﹐卽跪而獻歌曰「悟得前身與後身﹐他人是我我他人。打開混沌入靈窟﹐看見原來一點眞。一點之眞如露電﹐無頭無尾又無面。拄天拄地難思量﹐恍惚杳冥中有變。幸蒙恩師暗點破﹐才識這个古董貨。眼前就有眞面目﹐何勞別處立功課﹖」師徒問答之間﹐不覺東方發白﹐大地生光﹐眾弟子各去伺事﹐悟元子亦獨步於洗心亭矣﹗棲雲山悟元子修眞辯難後編參證桐城劉一明先生著金蓋後學閔一得參證先天精气神

紫淸翁云﹕其精不是交感精﹐乃是玉皇口中涎。其气卽非呼吸气﹐乃知卻是太素煙。其神卽非思慮神﹐可與元始相比肩。是卽所謂元精﹑元气﹑元神也。精气神而曰元﹐是本來之物。人未有此身﹐先有此物﹐旣有此物﹐而後無形生形﹐無質生質﹐乃從父母未交之時而來者。方交之時﹐父精未施﹐母血未包﹐情合意投﹐其中杳冥有物﹐隔礙潛通﹐混而爲一﹐氤氳不散。旣而精泄血受﹐精血相融﹐包此一點眞﹐變化成形﹐已有精气神寓於形內。𨿽名爲三﹐其實是一。一者﹐混元之義﹔三者﹐分靈之謂。一是體﹐三是用。蓋混元之體﹐純一不雜爲精﹐融通血脈爲气﹐虛靈活動爲神。三而一﹐一而三。所謂上藥三品者﹐用也﹔所謂具足圓成者﹐體也。不得言三﹐亦不得言一。學人多不知三而是一﹐一而是三﹔或抱元守一﹐而落於著空﹔或煉藥三品﹐而失於執相。執空執相﹐皆非還元妙理。還元者﹐卽還元精﹑元气﹑元神也。若欲修道﹐先要知此三物在混元中潛藏。離乎混元﹐便非先天精气神本體﹔失卻本體﹐不是元物。《心印經》曰﹕上藥三品﹐神與气精﹔恍恍惚惚﹐杳杳冥冥﹔視之不見﹐聽之不聞﹔從無守有﹐頃刻而成。曰恍惚﹐曰杳冥﹐曰有無﹐則爲無形之物可知。惟此元精﹐如珠如露﹐純粹不雜﹐滋潤百骸﹔元气如煙如霧﹐貫穿百脈﹔元神至靈至聖﹐主宰萬事。知之﹐可以延年益壽﹐長生不老。學者若能識得此三藥﹐則修道有望。

﹝學者能自混元中體認三寶﹐自可不誤。況已慈示『滋潤』等等﹐無而非無之義﹐了如掌文﹐足以體得。得而守之﹐自不落於著空。能省『從無』一訣﹐自不落於執相。古哲要言﹐全貴神領﹐聞而不會﹐皆足自誤者也。讀此則而仍執相執空﹐吾未如之何也已矣﹞後天精气神

後天之精﹐交感之精。後天之气﹐呼吸之气。後天之神﹐思慮之神。三物有形有象﹐生身以後之物。男女交媾﹐精血融和﹐結爲胚胎。胎中只有元气﹐並無呼吸之气。及其十月胎完﹐脫出其胞﹐落地之時﹐哇的一聲﹐納受天地有形之气﹐入於丹田﹐與元气相合﹐從此气自口鼻出入﹐外接天地之气以爲气﹐此呼吸气之根也。後天之神亦於此而生﹐此神乃歷劫輪回之識神。生時先來﹐死時先去﹔轉人轉獸是這个﹐爲善爲惡是這个﹔生來死去亦是這个﹔出此入彼﹐移舊住新﹐無不是這个。當落地哇的一聲﹐卽此神入竅之時也﹐所以嬰兒落地﹐不哇者不活﹐蓋以無神入竅也。初生之時神气相禦﹐以爲後天根本﹐生長幻身。至於交感之精﹐尢系後有之物。在母胎時無此精﹐初生身亦無此精。及至二八之年﹐元陽气足﹐滿而必溢﹐極而必返﹔陽極則陰生﹐陰生則陽消﹔陰气用事﹐陽气退位﹔無形之陰﹐又生有形之陰﹔腎中竅開﹐眞水虧而欲火潛生﹔稍有觸動﹐其火上炎﹐蒸炙一身﹐激發百骸血脈﹐五臟六腑津液﹐盡皆沸騰﹐上湧聚會於頭頂百會穴。此穴乃百脈聚會之處﹐其气血從此穴下降夾脊﹐至腎腧﹐過後始化而爲白﹐過尾閭達陰竅始泄焉﹗此精不但生時並無﹐生後亦無﹐特气血所化耳﹗其腎竅不過是出精之門﹐精何嘗在腎也﹖所謂交感之精者﹐因有交有感而有精﹐不交不感卽無精﹐至於夢遺﹐亦由感而有﹔間有不感而遺﹐是腎虛而血脈不固﹐邪火催逼而出之﹐此交感之精之所由來也﹐當陽極生陰﹐不但精從此有﹐卽思慮之神﹐從此而發﹐呼吸之气﹐從此而暴。學者需要識得此三者﹐皆生身以後所有﹐而非生身以前之物。以生身以後之物﹐欲保全性命﹐延年益壽﹐超出陰陽之外﹐能乎否耶﹖學者當三思之。

﹝謹按此身三物﹐古哲惜之﹐以能還返﹐則三可返一﹐後而非後矣﹗究其功法﹐不外從無兩字也﹞先天眞一之气

緣督子曰﹕先天之气﹐自虛無中來。《悟眞》云﹕道自虛無生一气﹐便從一气產陰陽。道光云﹕有物先天地﹐無名本寂寥。能爲萬象主﹐不逐四時凋。此皆言先天之气爲生物之祖气﹐乃自虛無中來﹐爲萬象之主﹐天地之宗﹔無形無象﹐無聲無臭﹐視之不見﹐聽之不聞﹐搏之不得。然𨿽無形而能生形﹐無象而能生象。以言其神﹐爲不神之神﹔以言其气﹐爲眞一之气﹔以言其精﹐爲眞一之精﹐又名眞種﹐又名金丹﹐又名他家不死方﹔非後天呼吸气﹑思慮神﹑交感精可比﹐亦非元精﹑元气﹑元神可同。蓋元精﹑元气﹑元神﹐在後天則爲陽﹐在先天還爲陰。非若先天眞一之气﹐歷萬劫而不壞﹐超羣類而獨尊﹔生死不拘﹐有無不立﹔爲後天精气神之根本﹐爲先天精气神之主宰﹔乃至陽之物﹐天上之寶﹐人罕識之。蓋此物不在內﹐不在外﹐不落五蘊八識﹐不在五臟六腑﹐不在六根門頭﹐不在百骨穴竅﹐而在乎玄關一竅﹔有意尋之則著相﹐無意守之則著空﹔思之不得﹐議之不可﹔本來自有﹐因陽極生陰。走於他家﹐不爲我有。至人用法追攝﹐以實形虛﹐以有形無﹔激而有象﹐從虛空中來﹔采而修之﹐以陰符陽火煆煉成丹﹐結就一粒大如黍米﹐吞而服之﹔點先天之寶﹐以無生有﹔化後天之物﹐轉陰成陽﹔三尸五賊﹐盡皆滅蹤﹔八萬四千毛神﹐俱化爲護法。故曰﹕一粒金丹吞入腹﹐始知我命不由天。迷人不知此先天眞一之气﹐是生物之祖气﹐是鴻蒙未判之始气﹐是混沌初分之靈根﹔或以元气爲先天眞一之气﹔或以丹田呼吸之气爲先天眞一之气﹔或以抱一守中﹐爲守先天眞一之气﹔或以觀空止念﹐爲觀先天眞一之气﹔更有一等地獄種子﹐煉五金八石﹐采紅鉛梅子﹐以爲服食先天眞一之气﹔種種岐路﹐豈足以語先天眞一之气乎﹖夫先天眞一之气﹐是混元祖气﹐生天生地生人物﹔其大無外﹐其小無內﹔動靜如一﹐陰陽混成﹔在先天而生乎陰陽﹔在後天而藏於陰陽﹐乃眞一而非假一。抱守眞一﹐眞一豈可抱守哉﹖如可抱守﹐則非眞一﹔而所抱守者﹐必是假一。觀止眞一﹐眞一豈可觀止哉﹖如可觀止﹐則一非眞﹐而所觀止者﹐一必是假。至於千門萬戶﹐諸多旁門﹐俱是認賊爲子﹐棄正從邪﹐並不知眞一之气爲何物色。無怪乎到老無成﹐而落空亡矣﹗悟元初遇龕谷老人﹐示以修眞大道﹐諸事顯然。惟於先天之气自虛無中來之語﹐因自己所見不到﹐模糊十三年之久﹐閱盡丹經﹐究未知其端的。後遇仙畱丈人﹐抉破源流﹐咬開鐵彈﹐言下分明﹐了然於心﹔始知的虛無眞虛無﹐眞一是眞一﹔不於我有﹐不從他得﹔不可言象﹐不可畫圖﹐以意契之﹐以神會之﹔放之則彌六合﹐捲之則退藏於密﹔通天徹天﹐爲聖爲賢﹐成仙作佛﹐皆出於此。若人知得此先天眞一之气﹐則大本已立﹐其它皆餘事矣﹗所以古仙云『得其一﹐萬事畢』也。

﹝得訣以修﹐頭頭是道。古仙云﹕處處綠楊堪系馬﹐家家門閫透長安。欲尋眞一﹐誠行自得﹐但不深造自然﹐萬無幸得之理。蓋以悟元子所論之道﹐是爲先天大道﹐純以還元爲事。苟不置此身心於先天之先﹐玄關不開。故按悟元所示功訣﹐不造自然﹐先天不現﹐而所得不眞﹐果能抱守止觀﹐功從先天之先下手﹐而深造自然地位﹐則其全神﹐已證其一。以一求一﹐易如反掌﹐焉有得假作眞之獘﹗據余所聞﹐按此所示﹐其當必戒者﹐『紅鉛梅子﹑五金八石』二門。古哲備行﹐法惟用作種媒﹐蓋有勾玄大妙用也。若作服食用﹐斷非神仙家法﹐故須力辟。二門之外﹐門門堪以證果﹐但當均以從無爲則者。從無次序﹐還當循夫內觀外觀遠觀﹔造至空無所空﹐寂無所寂﹐然後晉求聖道﹐打破虛空﹐則與虛空先天眞一﹐不二不一矣﹗是爲能得先天眞一之道﹐是余得之於太虛先師﹐且曾印證於雞足眞人者﹐述以補夫悟元先生所未道云﹞眞假身心

今人皆曰身心﹐只知幻化之身心﹐而不知眞正之身心。捨眞從假﹐無怪乎壽數未盡﹐而身心早累﹐形如生人而魂入鬼窟矣﹗何則﹖幻化之身﹐肉身也。幻化之心﹐人心也。眼耳鼻舌口意﹐俱幻身之所出。喜怒哀樂愛惡欲﹐皆人心之所出。六根門頭﹐樣樣足以喪生。七情妄念﹐件件能以致死。磕著撞著﹐便自發作。不至傷害性命者﹐有幾人哉﹖若以幻化身心爲眞實﹐是以賊爲子﹐以奴作主。一旦天不假年﹐身在何處﹖心在何處﹖其爲幻化之物也無疑。至於眞正之身﹐法身也。眞正之心﹐天心也。陰陽五行﹐法身之所出。嬰兒﹑奼女﹑木母﹑金公﹑黃婆﹑珊瑚﹑硨磲﹑水晶﹑碧玉﹑黃金﹑天心之所生。五性因緣﹐俱皆成道之種。五般至寶﹐盡系煉丹之財。采之修之﹐起死回生﹐返老還童。但此法身天心人多不識﹐所以法身埋沒﹐幻身用事﹐天心退位﹐人心當權。以故生生死死﹐輪回不息﹐無有了期。夫此法身﹐上柱天﹐下柱地﹐無頭無尾﹐無背無面﹐中立不倚。以言其剛﹐則粉碎虛空﹔以言其柔﹐則萬化俱息﹔以言其堅固﹐則入水不溺﹐入火不焚﹐入金石無礙﹐虎咒不能傷﹐刀兵不能加﹐是命之所寄也。此天心﹐不垢不淨﹐至虛至靈﹐寂然不動﹐感而遂通。以言其靜﹐則無聲無臭﹔以言其動﹐則至神至妙﹔以言其形象﹐如偃月﹐如仰盂﹐如黍珠﹐不色不空﹐卽色卽空﹐不有不無﹐卽有卽無﹐是性之所寄也。知此身心﹐以修性命﹐則了性了命﹐易如反掌。所以古人道﹕都來身心兩个字﹐隱在丹經萬卷書。果是幻身人心﹐明明朗朗﹐𨿽愚夫愚婦皆知﹐何故萬卷丹經隱而不言﹖其所以隱者﹐必有祕密難言處﹐豈可以幻化身心目之哉﹖噫﹗身心豈易知乎﹖苟不下數十年窮理功夫﹐法身不易見﹐天心不易明﹔身心不知﹐性命何修﹖學者勉之。

﹝按此眞身眞心﹐人人具足﹐迷者失之﹐悟者自復。古哲授有追攝等訣﹐或卽身以事復﹐或設媒以引還﹐所以克復克還者﹐眞幻同出於一﹐分後分先﹐辯之極易。一乃體也﹐元乃用也﹔從用則落後﹐從體則返先。學者體此﹐則亦孰爲體孰爲用﹐論之詳矣﹗其所謂祕密難言者﹐蓋指深耕置種﹐借假還眞﹐等等攝追妙用耳﹗然豈外乎身心﹖但宜明辯眞幻於此中﹐則行有指南﹐頭頭合道矣﹞眞假性命

《易》曰﹕窮理盡性﹐以至於命。古仙云﹕修性不修命﹐萬劫陰靈難入聖﹔修命不修性﹐猶有家財無主柄。此皆爲性命雙修而言也。然性有性之理﹐命有命之理﹐非窮理功夫不得而知。特以性有天賦之性﹐有气質之性﹔命有天數之命﹐有道气之命。天賦之性﹐良知良能﹐具眾理而應萬事者也。气質之性﹐賢愚智不肖﹐秉气淸濁邪正不等者也。天數之命﹐夭壽窮通﹐富貴困亨﹐長短不一者也。道气之命﹐剛健純粹﹐齊一生死﹐永劫長存﹐天地不違﹐陰陽不拘者也。天賦之性爲眞﹐气質之性爲假﹔道气之命爲眞﹐天數之命爲假。眞者先天之物﹐假者後天之物﹐先天在陰陽之外﹐後天在陰陽之中。此眞假不同﹐性命有異。修道者若知修天賦之性以化气質之性﹐修道气之命以轉天數之命﹐性命之道得矣﹗且性者心之所生。心爲神捨﹐心明則神淸﹐神淸則性定﹐所以道性之造化系乎心。命者﹐人心之一叩﹐叩則必應﹐應則气活﹐气活爲命蒂。人卽身也﹐所以道命之造化系乎身。命屬他家﹐性屬我家。先求他家不死之方以立命﹐後求我家原有之物以了性。身心不二﹐性命一家﹐而性命俱了。旁門外道不知何者是命﹐或以後天之气爲命﹐或以腎中濁精爲命﹐或以令爲命﹔不知何者是性﹐或以靈明知覺爲性﹐或以頑空寂滅爲性﹐或以秉受气質爲性﹔是皆言命而不知命之竅﹐言性而不知性之宗者也。何爲性﹖不識不知﹐順帝之則卽是性﹔圓陀陀﹐光灼灼﹐淨裸裸﹐赤灑灑﹐卽是性﹔乾遇巽時觀月窟﹐月窟卽是性﹔無欲以觀其妙﹐妙卽是性。何爲命﹖男女媾精﹐萬物化生﹐卽是命﹔恍惚中物﹐杳冥內精卽是命﹔地逢雷處見天根﹐天根卽是命﹔有欲以觀其竅﹐竅卽是命。窮得此性命﹐方是知性命﹔知得此性命﹐方能修性命。噫﹗知者且稀﹐而況修者乎﹖學者何不早辯之﹖

﹝所有性命﹐蓋已和盤托出矣﹗誠非下數十年苦功﹐不能了了﹞先後天陰陽

先天陰陽﹐有無是也。後天陰陽﹐心腎是也。有無陰陽而無形﹐心腎陰陽而有象。有者﹐坎中之一陽﹐爲眞陽﹐爲妙有。無者﹐離中之一陰﹐爲眞陰﹐爲眞空。陽而曰眞﹐則非假陽可知。陰而曰眞﹐則非假陰可知。有眞陰眞陽﹐則必有假陰假陽。眞陰陽出於先天﹐在太極中運用。假陰陽出於後天﹐在一身內存藏。假陰陽﹐身存則存﹐身亡則亡而有壞。眞陰陽出於無形﹐運於無象而不朽。蓋心腎陰陽﹐乃父母交媾精血之所化﹐有气有質﹐所以隨身而有無。至於先天陰陽﹐從法身而出﹐乃虛無一气所生﹐有气無質﹐所以與天地而長久。此先天後天之別也。然先天陰陽𨿽生於先天﹐一自有身便藏於後天中﹐所以屬於坎離。坎者﹐外陰而內陽﹐其外陰卽後天之陰﹐內陽卽先天之陽。離外陽而內陰﹐其外陽卽後天之陽﹐內陰卽先天之陰。此又先後之別也。且後天陰陽只行於一身﹐順其造化。子時一陽生﹐腎中有一陽之气﹐上升而晝運血脈。午時一陰生﹐心中有一陰之气﹐下降而夜運血脈﹐陰陽失運﹐晝夜旋轉。人自先天埋藏﹐後天用事﹐思慮過度以傷神﹐淫欲取樂而耗精﹔精神衰敗﹐暗消其气﹐气盡則死矣﹗至於先天陰陽﹐運於虛空﹐逆其造化。當活子時到﹐坎中一陽來復﹐卽進陽火而生育。當活午時到﹐離中一陰來媾﹐卽退陰符而溫養法身﹐乃至法身成就﹐十月气足﹐脫出聖胎則仙矣﹗此又先後天之別也。噫﹗一身後天陰陽﹐且不能了性了命﹐彼以男女爲陰陽而行邪術者﹐其罪尙可言歟﹖學者果於先後天陰陽辯的分明﹐急求眞師印證﹐庶幾有造。倘不識陰陽眞假﹐妄想一言半語﹐卽欲竊奪造化﹐超凡入聖﹐焉有是理﹖學者可不三思乎﹖

﹝所辯精極﹐學者宗之﹐進道有路矣﹗知於此中推而誠事﹐卻大有作用。而非若旁門﹐誤看近取遠取之用﹐仍於有形有象上立腳之謂也。悟元子謂非一言半語可通玄﹐正指此中有大玄用耳﹗然果知於先天之先立腳﹐自必左右逢源。先師太虛翁謂修至無我﹐自明三才一物﹐个自分三﹐爲忘融化。古之至人﹐能以三才爲法身﹐以有無爲陰陽﹐而以眞一爲無極﹔有無不之動﹐動靜不之住﹔湛然寂然﹐終始如之﹐爲我乃天心。古之至人能如是﹐學者則之﹐由暫至常﹐由勉至安﹐不亦妙乎﹖我師妙論如此。此可以補悟元子論所未及﹐故述証之﹞內外五行

五行攢而金丹成﹐金丹虧而五行分﹐此理之必然﹐但陰陽有二﹐五行卽不是一。何則﹖有內五行﹐有外五行﹔有天之內外五行﹐有地之內外五行。天之五行是運﹐地之五行是气。天之五行﹕甲乙丙丁戊己庚辛任癸十干是也。地之五行﹕子丑寅卯辰巳午未申酉戊亥十二支是也。甲丙庚壬戊爲陽爲外﹐乙丁辛癸己爲陰爲內。寅申巳亥辰戌爲陽爲外﹐子午卯酉丑未爲陰爲內。獨是五行﹐只是一个﹐何至有四个﹖特以五行者﹐陰陽二气所生。立天之道曰陰曰陽﹐立地之道曰柔曰剛。天之五行﹐天之陰陽所化﹐金木水火土各有陰陽之气﹐甲丙庚壬戊具有陽气﹐乙丁辛癸己具有陰气。此天之陰陽五行也。地之五行﹐地之剛柔所化﹐金木水火土亦各具剛柔之气。寅申巳亥辰戌具有剛气﹐子午卯酉丑未具有柔气﹐此地之陰陽五行也。天之五行主動﹐而動中亦有靜﹐動中靜﹐卽乙丁辛癸己也。地之五行主靜﹐而靜中亦有動﹐靜中動﹐卽寅申巳亥辰戌也。以天地全體而論﹐則天之五行屬外﹐地之五行屬內。以天地分形而論﹔則天之甲丙庚壬戊爲外﹐乙丁辛癸己爲內﹔地之寅申巳亥辰戌爲外﹐子午卯酉丑未爲內。此四个五行﹐內外陰陽之理也。人身亦然﹐有天干五行﹐有地支五行。天干五行者﹐元性﹑元情﹑元神﹑元精﹑元气爲陰﹐仁﹑義﹑禮﹑智﹑信爲陽。地支五行者﹐遊魂﹑鬼魄﹑識神﹑濁精﹑妄意爲陰﹐喜﹑怒﹑哀﹑樂﹑欲爲陽。至於心﹑肝﹑睥﹑肺﹑腎之陽﹐胃﹑膽﹑三焦﹑膀胱﹑大小腸之陰﹐乃後天有形有象之濁物﹐又不在四个五行之列矣﹗惟此四个五行﹐以法身幻身合而論之﹐以天干五行而運地支五行也﹔以法身幻身分而論之﹐法身以仁義禮智信而全性情精神气也﹐幻身以精神魂魄意而含喜怒哀樂欲也。以上皆天地人內外五行之分別。五行有相生之道﹕金生水﹐水生木﹐木生火﹐火生土﹐土生金﹔又有相克之道﹔金克木﹐木克土﹐土克水﹐水克火﹐火克金﹔更有生中有克﹐克中有生之道﹐生中有克﹐後天順行之道﹔克中有生﹐先天逆運之道。學者若能知的生克﹐識的逆順﹐則五行之理了了。

﹝這篇精理﹐閒時熟揣﹐行時體認﹐一一會悟﹐了了心目中。習而又習﹐體而精體﹐則值忙時偸行﹐得勿錯亂﹐造至忘時﹐自得勿背﹐學者毋得自誤﹐失之毫釐﹐謬以千里者也。蓋吾輩有生以來﹐背道違眞﹐个中放收﹐失規失度﹐大非若嬰兒內局。初起修持﹐必須置身於虛﹐立心於寂﹐勿助勿忘。如是湛寂﹐無所無時﹐所謂但滅動心﹐不滅照心。造至不虛而虛﹐不寂而寂﹐然後專一體認﹐則內所現﹐盡出先天﹐只仍一一寂視之。如是久之﹐現景愈淳﹐乃可從事維持﹐酌加去取而無或失焉﹗究其始基﹐必先揣熟斯論﹐按步持行﹐節節身體﹐戒雜住著﹐不爲聞見亂志﹐且置功效於勿問﹔忘時忘日以持﹐此爲要囑。一身全病悉除﹐自能步步中規﹐乃有滴滴歸源之妙。學者毋得作老僧常談視之。憑你智慧過顏閔﹐不有眞功不入門。先師太虛翁遺論如此。余感悟元子慈腸﹐故錄師示以告同志云﹞內外藥物

藥物有內外﹐功夫有兩段。修道者﹐若不知內外二藥﹐如盲人走路﹐聾子聽聲﹐終無得手處。何爲內外﹖內藥者﹐一己所有。外藥者﹐他家所出。一己所有者﹐靈汞是也。他家所出者﹐眞鉛是也。靈汞非水銀﹐眞鉛非黑錫﹐俱是天生至寶﹐非世間之濁物。蓋靈汞者﹐奼女也﹐爲妻主內。眞鉛者﹐嬰兒也﹐爲夫主外。靈汞𨿽爲天寶﹐其性好動﹐見火則飛﹐不得其鉛制之﹐則必遊行無蹤﹐未免眞中有假﹐恩中生害﹐如世間女子無夫﹐不免失節。故用眞鉛制眞汞﹐鉛汞相投﹐夫妻相得﹐遇火而反有濟矣﹗但此靈汞﹐一己現有﹐不待他求。至於眞鉛﹐自陽極陰生之後﹐走於他家﹐不屬於我。必須先尋此物﹐歸於我家﹐與眞汞合配﹐始無陰差陽錯之患。以其鉛屬他﹐汞屬我﹐故有內外之名﹐人我之別。丹經所謂七返者﹐卽返此眞汞之本性﹔所謂九還者﹐卽還此眞鉛之本性。至於他家之稱﹐非人我他家之說﹐是眞鉛未來﹐屬他外也﹔眞鉛旣來﹐屬我內也。其所謂外者他者﹐因未來言之耳﹗非眞實有他家也。內外之說﹐亦是此意。原其生身受气之初﹐鉛汞一气﹐非有內外之別﹐並無人我之分﹔及其圓極而虧﹐鉛汞分爲兩處﹐始有人我內外之說。但此鉛汞有兩義﹐不可不知。當修還丹之時﹐取黑鉛以制紅汞﹐鉛汞相投﹐結成還丹。此亦內外二藥之別。及其還丹結就﹐又名眞鉛。以此眞鉛吞而服之﹐點一己之陰汞﹐霎時而幹。復用已幹之汞﹐溫養眞鉛﹐結成大丹。此亦內外二藥之別。學者若能得兩層內外藥﹐則還丹大丹之事﹐可以了了。

﹝所論內外我他﹐點極明白﹐學者知所事矣﹗乃更慈示兩層內外藥﹐尢爲難得。以後階級﹐從可追尋。慈哉﹗慈哉﹗是書之出﹐道宗之運可重振﹐未知學者知晉追研否﹖噫﹗悟元子所示尙屬小還﹐而大還功訣﹐不外置此身心於先天之先﹐引至三才元一﹐會合一身元一。究其作用﹐端在『從無』兩字。蓋無極而一始現﹐然非釋氏後學所尙之無。是乃極有不有﹐乃得極無。得而服之﹐是無也﹐名曰萬物之母﹐是爲三才之根。得此一無﹐乃爲大還。先師太虛翁玄論如此﹐述以補證斯論所未全泄云﹞大小還丹

《悟眞》云﹕赫赫金丹一日成。又古經云﹕還丹在一時﹐溫養須十月。噫﹗還丹之道﹐豈易知哉﹖蓋還丹有小還丹﹐有大還丹﹔小還丹名曰金丹﹐大還丹名曰七返九還金液大丹。所謂小還丹者﹐後天中返先天﹐以鉛制汞﹐以水濟火﹐以金公配奼女﹐以黑虎駕赤龍﹐以烏龜吞朱雀﹔以他家制我家﹐還其我家之故物﹐復其我家之本眞﹐乃還丹之道﹐所以名曰還丹﹐又名金丹。經云『金來歸性初﹐乃得稱還丹』者﹐卽此小還丹也。所言小者﹐僅還其原﹐復其當年之原本﹐如虧者而又足﹐去者而復還。此丹𨿽還﹐尙未經火煆煉﹐一時不謹﹐猶有得而復失之患﹐故曰小還。於此再加向上功夫﹐重安鑪﹐復立鼎﹐將此還丹溫之養之﹐以至虛極靜篤﹐貞下起元﹔復運陰符陽火﹐漸抽漸添﹐自無而有﹐自微而著﹐十月胎全﹐瓜熟蒂落﹐脫出法身﹐是曰大丹。至於別造乾坤﹐再安鑪鼎﹐子生孫兮孫又枝﹐爲十極大羅眞人﹐不在大小還丹之數也。世人不知大小還丹之分別﹐而直曰金丹之道﹐妄想得師一言半語﹐便欲成功﹐何其愚甚﹖其它旁門外道﹐俱不足論。卽就其所得之眞者論之﹐或有知煉己而不知采藥﹐或有知采落而不知安鑪立鼎﹐或知安鑪立鼎而不知調和之法﹐又有僅知小還丹而不知大還丹﹐半途而廢者。噫﹗始則有爲﹐終則無爲。苟知始而不知終﹐欲成大道難矣﹗學者須原始要終﹐必無一毫之疑惑而後可。

﹝論中重在安鑪立鼎﹐古哲原亦如是。鄙見以爲世財不充﹐原始已難﹐況要終乎﹖是以太上慈開置種假幻一門﹐以授律宗﹐始則致元以固法﹐繼則迎一以結丹﹐何等堂皇﹗何等自在﹗若如悟元所論﹐原是要妙。然或世財未充﹐鮮無不至沈焚者也。況無夙植﹐不得幸遇乎哉﹗余故爲述所聞﹐以補斯論所未備﹔且此原始要終﹐必啟誹謗﹔欲令學者無疑﹐萬不可得者也﹞運用吉凶

《悟眞》云﹕禍福由來互倚伏﹐還如影響相隨逐。若能轉此生殺機﹐反掌之間災變福。又云﹕須將死戶爲生戶﹐莫執生門號死門。若會殺機明反復﹐始知害裏卻生恩。蓋以金丹之道﹐先要識得吉凶之理﹐﹑而後可以進退隨時﹐運用由心。否則吉凶不知﹐是非罔辯﹐貿然下手﹐則必火生於木禍發必克﹐非徒無益﹐而又有害矣﹗何爲吉凶﹖以藥物而論﹕方生則吉﹐已過則凶﹔西南爲吉﹐東北爲凶﹔無神爲吉﹐識神爲凶﹔元精元气爲吉﹐後天精气爲凶﹔眞身爲吉﹐幻身爲凶﹔天性爲吉﹐气性爲凶﹔道心爲吉﹐人心爲凶。以采取而論﹕水火相濟則吉﹐水火不濟則凶﹔金木相並則吉﹐金木間隔則凶﹔先天化後天則吉﹐後天賊先天則凶﹔急緩遲速隨時則吉﹐文烹武煉失度則凶﹔裒多益寡則吉﹐棄正從邪則凶﹔殺中求生則吉﹐生中帶殺則凶。以還丹而論﹕有人有己則吉﹐有我無人則凶﹔情來歸性則吉﹐性去隨情則凶﹔集義而生則吉﹐義襲而取則凶﹔龍虎不傷人則吉﹐神气而散亂則凶﹔他家之陽來則吉﹐我家之陰凝則凶﹔自剝而復則吉﹐自夬而垢則凶﹔坎來而離迎受則吉﹐彼到而我不待則凶﹔以鉛制汞則吉﹐以陰消陽則凶﹔藥足溫養則吉﹐持盈未已則凶。以大丹而論﹕龜蛇蟠繞則吉﹐龍虎相爭則凶﹔結丹一時則吉﹐混沌七日則凶﹔同心侶伴則吉﹐外來客邪則凶﹔防危慮險則吉﹐水冷火炎則凶﹔固濟牢封則吉﹐失誤覺察則凶﹔胎完脫化則吉﹐未完急出則凶。以上皆內外二丹吉凶之理﹐必須節節通徹﹐事事精詳﹐方可下手。更有「剝」之碩果﹐「復」之災眚﹐「泰」之命亂﹐「否」之後喜﹐「夬」之無號﹐「姤」之含章﹐「旣濟」之終亂﹐「未濟」之暉吉。凶中有吉﹐吉中有凶﹔吉凶不定﹐變化無常。倘知之不眞﹐卽行之不當﹐毫髮之差﹐千里之失。若於運用吉凶處打通消息﹐眞知灼見﹐進之退之﹐急之緩之﹐損之益之﹐無不隨心如意﹐步步得力也。

﹝所論極精﹐學者愼毋忽。然有極簡妙訣﹐果能念念淸和﹐自造無上乘者。蓋如悟元子論﹐尙屬地仙家法﹐瓊管先生所謂「其法繁難不易成」者是也。若余所述﹐乃是天仙家法﹐所謂「以身爲鉛﹐以心爲汞﹐以定爲水﹐以慧爲火」﹐究其火候﹐以中以和而已﹐旣無卦爻﹐又無斤兩者。悟元子不之述﹐故爲補述如此。學者更能於先天之先立腳﹐而以「淸和」兩字理此身心﹐自能造致中和地位﹐一無流獘焉﹗先師太虛翁玄論如是云﹞前後鑪鼎

《悟眞》云﹕先把乾坤爲鼎器﹐次搏烏兔藥來烹。旣驅二物歸黃道﹐爭得金丹不解生。又云﹕偃月鑪中玉蕊生﹐朱砂鼎裏水銀平。觀此﹐則知鑪鼎爲修煉之首著。若無鑪鼎﹐藥自何收﹖丹自何煉也﹖但鑪鼎﹐非外面銅鐵泥土之鑪鼎﹐亦非閨丹女子之鑪鼎﹐乃道之大造鑪﹐威光鼎。古人以幹爲鼎﹐坤爲鑪。蓋取幹陽健﹑坤陰順之義。乾鼎坤鑪﹐卽是陽健陰順也。所謂偃月鑪朱砂鼎﹐亦陰陽健順之義。言偃月﹐取陰中生陽之義﹐言朱砂﹐取陽中有陰之義。陽健陰順﹐陰濟陽而陽濟陰﹐方是修道眞正之鑪鼎。若舍陰陽健順四字﹐而別求鑪鼎﹐則是行邪道而非正道矣﹗但鑪鼎亦有分別﹐有還丹鑪鼎﹐有大丹鑪鼎。還丹以乾坤爲鑪鼎﹐烏兔爲藥物。大丹以虛無爲鑪鼎﹐一气爲藥物。此還丹大丹之分別。然還丹中﹐更有坎離鑪鼎﹐不可不爲早辯。蓋此鑪鼎最爲緊要﹐若不知之﹐𨿽有乾坤鑪鼎﹐而金丹未可遽結。何則﹖偃月鑪﹐眞火所生之處。朱砂鼎﹐眞水所生之處。知此鑪鼎﹐以水濟火﹐水火同宮﹐先天之气自虛無中來﹐自然結爲至寶。此寶一結﹐復入於虛無鼎鑪﹐運動天然眞火﹐無質生質﹐無形生形﹔神全體就﹐脫出聖胎﹐並虛無鑪鼎﹐亦無用矣﹗至於向上一著﹐別有鑪鼎﹐非可於語言求者。噫﹗鼎鼎原無鼎﹐鑪鑪亦沒鑪。身心兩个字﹐舉世皆糊塗。

﹝通篇玄論﹐至顯至明。末後點出身心兩字﹐苟非親授口訣﹐那知向上一著。悟元子旣已直泄﹐學者自當領悟矣。曰乾坤﹐曰坎離﹐曰虛無﹐而於偃月點曰『眞火所生之處』﹐於朱砂點曰『眞水所生之處』。又曰『知此鑪鼎﹐以水濟火﹐水火同宮﹐先天之气自虛無中來﹐自然結爲至寶。此寶一結﹐復入虛無鼎鑪﹐運動天然眞火﹐無質生質﹐無形生形﹐神全體就﹐脫出聖胎﹐並虛無鑪鼎亦無用矣』云云。悟元子蓋已和盤托出﹐復又點曰『不外身心』﹐則其所謂向上一著﹐別有鼎鑪者﹐直是迎一化元﹐元隨一化﹐身心虛無﹐絕無分別。古哲所謂粉碎虛空這一著﹐有何鼎鑪﹐有何火候哉﹖悟元子知之悉矣﹗故曰『鼎鼎原無鼎﹐鑪鑪亦沒鑪』云。究其功法﹐還自『有無均不立﹐動靜一般持』﹐故能聚則成形﹐散則成气耳﹞內外火候

古仙云﹕眞火本無候﹐大藥不計斤。《悟眞》云﹕縱識朱砂與黑鉛﹐不知火候也如閒。大都全藉修持力﹐毫髮差殊不作丹。此皆爲火候而發。後人不知古人立言之意﹐或執「眞火本無候」之語﹐不流於寂滅﹐卽落於忘形﹔或執「不知火候也如閒」之句﹐不疑於子午卯酉之時﹐必惑於采取年月日時﹔亦有因語句矛盾疑惑而不深究者。噫﹗古人立言各有妙旨﹐𨿽立言不一﹐而其意皆同。所謂眞火本無候者﹐言眞火本無一定之時候﹔遇陽生之候卽進陽﹐遇陰生之候卽退陰﹐不是言火常運而無候也。所謂「不知火候也如閒者」﹐言運火而必有一定之候。煉己待時﹐陽生卽進火之候﹐陰生卽退陰之候﹐非言時日之死候也。本無候﹐須知候﹐同一機關﹐所以《入藥鏡》云﹕一日內﹐十二時﹐意所到﹐皆可爲。此言十二時中﹐皆有陰到陽到之候﹐意料其到遇陽卽進陽﹐遇陰卽退陰﹔陽到陰到﹐皆是可爲之時。言下分明﹐何待細辯﹖但火候不一﹐有內火候﹐有外火候﹔有采藥火候﹐有煉藥火候﹔有合丹火候﹐有結丹火候﹔有溫養火候﹐有脫丹火候﹐有服丹火候﹔有結胎火候﹐有脫胎火候﹔有修性火候﹐有修命火候﹐有文烹火候﹐有武煉火候。火候居多﹐總要知其分數爻銖﹑止足老嫩之候﹐隨時運用﹐不使有毫髮之差耳﹗噫﹗月之圓存乎口訣﹔時至子妙在心傳﹔火候之妙﹐豈易知哉﹖今人不知火候最細最微﹐執古人「一言半語便通玄」之句﹐直謂一無可說﹐一無可傳。殊不知一言半語之妙﹐乃眞師附耳低言﹐指示一點天機之祕﹐而非言傳火候也。世間一藝一技﹐且有多少法則﹐而況性命大事﹐豈能一言半語了悟乎﹖學者何不三思﹗

﹝開示極細﹐的是地仙家法。若余所聞﹐貴在知時識候。時知候識﹐則進退合度﹐應文應武﹐自不失宜。个中之維持調護﹐只在學者。滅動不滅照﹐機現自覺﹔隨機分處﹐致之中和﹔念不偏勝﹐捷在轉瞬﹐絕不費事。第非虛極靜篤﹐流入莽蕩昏迷﹐則時到不知﹐機現不覺﹐足大害事。果能用志於寂﹐置心於虛﹐不照而照﹐一靈常存﹐何時之或失﹐機之或蒙也哉﹖苟遺斯訣而他求﹐縱得洞悉卦爻等等﹐訣繁條瑣﹐適足紊擾﹐萬難保無毫髮之差殊也。是於太上正宗﹐一槪掃除﹐專以致虛致一爲體﹐亦以中和﹑淸和爲用。南宗陳白二祖﹐蓋嘗印證於律宗鐘呂老祖者。故陳譏《悟眞》一書運心不普﹐而自題紫陽像贊﹐亦有微詞﹐所謂「帶些鉛汞气」者是也。然須熟揣所論﹐步步節節中精義﹐息心體會﹐至再至三。个中精義﹐了了無遺﹔加之虛極靜篤﹐而一靈存照﹐則時至必覺﹐機現必知﹔等等火候﹐何難中式合規哉﹖律宗大旨﹐專一還返先天﹐造至中和﹐不失心傳而已。至謂一言半語﹐乃屬眞師附耳低聲所示之祕﹐恐啟後學猜疑﹐流入左道﹐學者審之﹐蓋非的論也。況據鄙見﹐儒宗一貫亦只一句。此蓋學到垂成﹐一點玄悟﹐是亦至理。卽或附耳低言﹐必系學者師前危坐﹐機理有阻﹐現於形色﹐師知就示﹐不可髙聲﹐聲髙則驚之故。何嘗存有密示之意﹖學者不可錯會。是有關系之文﹐余故不敢不爲申說云﹞他家我家

《悟眞》云﹕休施巧僞爲功力﹐認取他家不死方。又云﹕此般至寶家家有﹐自是愚人識不全。此皆指示先天藥生之處﹐後人不知古人祕諦﹐見他家﹑家家字句﹐或猜爲女子﹐流於閨丹之術﹐忍心污行﹐作孽百端﹐入於禽獸之域者﹐不可枚舉。彼烏知先天之气從虛無中來者﹐安可於有形有象中求之乎﹖夫人秉先天之气﹐借凡父凡母之精血而有身﹐則人身卽有此先天之气矣﹗但此气日生夜長﹐陽極必陰﹔乾宮之陽走於坤宮﹐於是乾虛爲離﹐坤實成坎。曰離者﹐離去其陽也﹔曰坎者﹐坎陷其眞也。陽陷於陰﹐不屬於我﹐故曰他家。《悟眞》云﹕要知產藥川源處﹐只在西南是本鄕。西南者坤方﹐乃陰極陽生之處。子野雲﹕藥出西南是坤位﹐欲尋坤位豈離人。分明說破君須記﹐只恐相逢認不眞。此人名曰不死之人﹐又曰眞人。古仙云﹕若要人不死﹐須尋不死人。這不死人﹐卽他家不死方。曰我家者﹐我之眞陽離去﹐所以離爲我﹔曰他家者﹐我之眞陽爲陰所陷﹐所以坎爲彼。因有坎離之分﹐故有他我之名。他我之名﹐是就陽未復來言之耳﹗果若陽復﹐則他卽是我﹐我卽是他﹐只是一个﹐無有兩樣。《黃鶴賦》曰﹕效男女之生﹐必發天機而作。泄天之機﹐曰效曰泄﹐是就世法而泄道法﹐非言男女卽道中之他我。後人不知古人立言妙義﹐直以他家爲外面之他家﹐作禽獸之事﹐敗壞教門﹐求其來生爲人而不可得﹐尙欲望仙乎﹖夫丹經凡言彼我者﹐以陰陽言﹔凡言主賓者﹐以運用言﹔凡言顚倒者﹐以招攝言﹔凡言有無者﹐以動靜言﹔凡言龍虎者﹐以性情言﹔凡言鉛汞者﹐以浮沈言。要之﹐總不外乎陰陽二字﹔究之﹐不外乎性命二字﹐然實不外乎身心二字也。彼世間孽根罪人﹐未明聖賢大道﹐以女子爲他家﹐以首經爲至寶﹐以梅子爲長生藥。是非修聖道﹐實是謗聖道﹐當入拔舌地獄矣﹗噫﹗家家有之而非自家所有者﹐蓋其用之不可見也。若欲求之﹐大要法財。必於神州赤縣者﹐以其見之不可用也。用之不可見﹐見之不可用﹔一身尙且無﹐他人豈能有﹖內裏旣不見﹐外邊更何求﹖此中祕密﹐苟非精明陰陽﹐深達造化﹐識得先天眞一之气者﹐安能知之﹖

﹝悟元子示﹐直破萬重黑暗﹐有功玄學非細。惜於不死方「方」字﹐不離人「人」字﹐未爲確切點明。悟元乃信古者﹐其過蓋緣古哲祕隱太過﹔所謂運心不普﹐泄而不泄﹐遺誤後學。此吾張祖三遭天譴之由﹐而世誤謂妄泄所致﹐以被斥於駐世至人雞足道者矣﹗道者曰「《悟眞》所謂不死人方﹐按卽達摩之『神州赤縣』﹐《道藏》所稱『大赤天宮』﹐子野所謂『豈離之人』﹐乃卽『大赤天人』﹐故曰眞人。」按斯天宮﹐乃爲人元之本位。人元旣虧而求復﹐自應於斯宮求之。蓋斯宮也﹐以身而論﹐位不離乎心腹﹐則書所言﹐達摩所訪﹐悉皆符合矣﹗且以理論﹐人則荷乾而履坤者。坤之方位﹐先天之坤在正北﹐後天之坤在西南。古哲蓋以人元倚於坤者﹐故曰﹕坤方不死之人。又按《法籙》﹐亦以乾爲天門﹐艮爲地戶﹐巽爲鬼路﹐坤爲人門者﹐學人不可以悟乎﹖其說出自律宗﹐述以補證斯論之未泄﹞眞正首經

《悟眞》云﹕白虎首經至寶。又云﹕鉛遇癸生須急采。此皆言首經爲先天眞一之气也。白虎屬西方﹐爲兌金。首者﹐先天祖气。經者﹐常行之道。先天祖气藏於坎中﹐爲陰气所陷﹐不能自出。兌之少女﹐有坤宮眞土﹐代母用事﹐能發坎中之陽﹐以歸於坤﹐而現象首經﹐卽初三偃月﹐又曰天地之心﹐又曰先天之气﹐又曰眞鉛。以其積陰之下﹐靜極而動﹐陽气初復﹐爲先天祖气所行之常道﹐故曰首經。所謂首經者﹐以體言﹔所謂鉛遇癸生者﹐以用言。夫鉛者﹐壬水也。壬水淸﹐癸水濁。壬水一生﹐如露如珠﹐難得易失。當其現象﹐急宜下手。若稍有緩﹐癸水卽生。癸水一生﹐則王水潛藏﹐落於後天﹐不堪用矣﹗采壬水﹐卽是采眞正首經。此經先天而生﹐後天而存﹐生天生地生人物﹔順之則死﹐逆之則生﹔爲仙在此﹐爲凡在此。本來仙凡無異﹐因陽極生陰﹐幹之中陽走於坤宮﹔乾中虛成離﹐坤中實成坎﹔先天干坤變爲後天坎離﹐而眞經於是潛藏矣﹗大修行人﹐以法追攝於一个時辰內﹐還此眞經﹐煆煉成丹﹐名曰金丹﹔吞而服之﹐返老還童﹐長生不死。可知金丹卽是首經﹐但未煉則謂首經﹐已煉則謂金丹。金丹首經﹐一而已矣﹗非有兩也。後世迷人不達祖師妙旨﹐直以十四歲之女子首經猜之。噫﹗首經是首經﹐非聖賢至淸至潔之經﹐乃凡夫至濁至污之經耳﹗夫經者﹐徑也﹐徑卽道也。道字從首﹐從彳從止。彳止﹐卽動靜之气。气之首﹐非首經乎﹖然則道卽首經﹐首經卽道。是首經也﹐無形無象﹐無聲無臭﹔擬之則非﹐議之則失﹔不可畫圖﹐只可神會﹐非濁血之經可知矣﹗至於五千四十八黃道之說﹐乃陰極生陽﹐先天來復之祕﹐而非定十四年也。十四年乃五千零四十日﹐其餘八日歸於何處﹖蓋五者﹐土之生數。千十者﹐土之成數。四者﹐金之生數。土屬坤。金屬兌。自兌至坤﹐陰極生陽。西南得朋﹐月現庚方﹐非首經乎﹖八日者﹐八日兌上弦﹐金水平分﹐陰陽相和﹐正在黃道之中﹐乃陰中生陽﹐陽气經行﹐歸於中道﹐非五千四十八黃道乎﹖且八日者﹐七日之多一日。天地以七日而來復。當陰極陽生﹐七日復而八日經行﹐增長歸於中道﹐正合五千四十八黃道之說。又八日者﹐三五相合。三五合而陽气純﹐一气渾然﹐中立不倚﹐如十五之月﹐光輝圓滿﹐正行天地之中﹐亦合五千四十八黃道之說。七日復﹐八日弦﹐三五合一﹐總是靜極而動﹐陽气經行之首上著腳耳﹗祖師立言奧妙﹐大有關系﹐豈可以人間十四歲女子之首經妄猜哉﹗至於十四歲女子之首經﹐乃是陽極生陰﹐非是陰極生陽。蓋血屬陰﹐經血通﹐卽是陰生之所發現者﹐何得錯認經血純濁之物爲先天至淸之气乎﹖《悟眞》云﹕竹破須將竹補宜﹐抱雞當用卵爲之。《參同》云﹕同類易施工﹐非種難爲巧。蓋我之先天有傷﹐必用我之先天補之﹐方是同類眞種。我之性命不固﹐仍以我之性命接之﹐方是同類眞種。若失自己本來原物﹐而尋他人之物﹐豈是同類眞種乎﹖夫人各有性命。人之性命不能與我﹐猶我之性命不能與人﹐此理不辯可知。果男子得女子之首經而能成道﹐何以女子得男子之精而不能長生﹖果男子修道而用女子﹐則女子修道亦必用男子矣﹗此理又不辯而可知。吾勸同道者﹐速把孽坑塡平﹐急將兩眼睜開﹐分其邪正﹐辧其是非﹐積徳立行﹐以爲長久之計﹐甚莫在迷城裏作生活﹐漆桶裏尋明珠也。

﹝快哉斯辯﹗如老吏之定爰書﹐一字不可移易。取以懸諸國門﹐孰敢道一否字﹖卽此一篇文﹐定必升作神仙領袖。惜其於同類眞種上﹐眼界不開﹐開示不大﹐想於虛空一功﹐未經眞師徹授耳﹗蓋人與地天﹐並列爲三者﹐同屬先天眞一所生。若以同類而淪﹐三才還是一气﹐一而三﹐三而一者﹐縱因此身陽極而虧。古哲謂竹破竹補﹐不向三才生處追尋﹐果於何處求復﹖此理昭然﹐則當念念不捨眞一﹔以一索一﹐如心使身﹔一自降充﹐破補何難﹖但人自昧﹐一味順流而逐末﹐不知返本而還元﹐以致陰長陽消耳﹗悟元子旣知還返妙義﹐何不廓其慧力﹐朝斯夕斯﹐身爲世唱﹖先以身試﹐身陰盡則身陽純。人一己百﹐人十己幹﹔由勉而安﹐由安而得﹔無見小﹐無欲速﹔由刻而時﹐由時而日﹐由日而月﹐由月而年﹐何必另尋功法﹖山河大地﹐莫非鼎鑪﹔蠢動含靈﹐莫非藥物。如何采﹖如何結﹖如何烹煉﹖溫之養之﹐成之脫之﹐至於粉碎虛空而止。悟元子俱聞命矣﹗行爲世唱﹐不亦快乎﹖莫謂徳行未巨﹐尙有三尼醫世書在﹐大可並行而不悖者。噫﹗自好若悟元子﹐而學問造至此。宇宙𨿽大﹐求如悟元子心徳﹐豈有二三種子哉﹖駐世神仙﹐乾隆嘉慶間﹐駐有幾尊﹐而悟元子不得一遇。不解眞不解﹐識此聊以自警云﹞伏煉九鼎

《參同》云﹕惟昔聖賢﹐懷元抱眞。伏煉九鼎﹐化迹隱淪。又古仙云﹕伏气不服气﹐服气須伏气。服气不長生﹐長生須伏气。此丹經要語﹐後人不知其義。事服食者﹐用九鼎而煉藥。作閨丹者﹐度九女而采气。噫﹗九鼎之旨豈鐵鼎女鼎哉﹖若猜疑爲鐵鼎女鼎﹐是將祖師渡世之天梯﹐變爲酆都之路引矣﹗豈不可悲可傷﹖夫所謂伏食者﹐乃伏先天之气﹐以實其腹﹐而非服餌金石艸木之謂。所謂九鼎者﹐乃金丹九轉﹐純陽無陰之義﹐而非鑪火換九鼎﹐閨丹用九女之說。夫先天之气﹐視之不見﹐聽之不聞﹐搏之不得﹔如露如電﹐來無蹤﹐去無影﹐難得易失。至人以實形虛﹐以有形無﹔攢年至月﹐攢月至日﹐攢日至時﹔於此一時﹐奪三幹六百年之正气﹐回七十二候之要津﹐伏此一點先天眞陽﹐入於造化鑪中﹐凝結爲聖胎﹐是曰伏食。結胎以後﹐運天然眞火﹐煆盡余陰﹐露出乾元面目﹐修就金剛不壞之物﹐名曰九轉大丹﹐是云伏煉九鼎。此乃法身上事﹐從虛無中結就﹐並無男女等相﹐不幹气質皮囊。故古仙云﹕鼎鼎原無鼎﹐藥藥亦無藥。其所云鑪鼎藥物者﹐是借鑪火烹煎之象﹐形容修煉金丹之法﹐而非實有鑪鼎之說。夫金丹者﹐太極也。太極中含一气﹐一气動而生陽﹐靜而生陰﹔動極則必靜﹐靜極則必動﹔陽極則必陰﹐陰極則必陽﹐陰陽互爲其根。四象五行﹑八卦甲子﹑萬象萬物﹐卽於此而生矣﹗此造化順行之道。若欲盡性至命﹐則必奪造化﹐轉生殺﹐逆五行顚倒气機﹐復還混沌之一气﹐完成太極之本相﹐豈有形之鑪鼎能煉乎﹖所謂煆煉金丹之說﹐卽完成太極之旨。太極者﹐圓成之物。圓極必虧﹐故借修持以保全。太極本無虧﹐因陰陽而有虧。欲全太極﹐先調陰陽。陰陽混合﹐一气運轉﹐復還當年渾然太極本相﹐是曰采藥煉丹。因其藥欲混化﹐故名混化藥物者爲鼎。因其藥欲煆煉﹐故名煆煉藥物者爲鑪。因其煆煉成眞﹐經久不壞﹐故名之曰金丹。其實鼎鑪金丹﹐皆假名托象﹐顯露消息耳﹗名象尙且無﹐更何有女鼎鑪竈之穢行邪事耶﹖噫﹗自從會得長生訣﹐年年海上覓知者。不知誰是知音者﹐試把狂言著意尋。

﹝辯極通明﹐有功玄學之作。是有旋乾轉坤妙義﹐其入手﹐在篇首古仙云云內。訣中訣﹐在篇末四句偈﹐而中旨作法﹐乃在化迹隱淪。究其所事﹐懷元抱眞而已。蓋元乃一之元﹐一乃元之主。元無一則散﹐一無元不存﹐是於懷元而抱眞也。抱眞化元﹐是爲功法﹐个中妙用﹐隱有借假返眞之義。所謂那麼不那麼﹐不那麼卻那麼﹐而實無那麼﹐乃爲兩邊事一齊了。如是知音﹐徳圓乃遇﹐千古同慨﹞玄關一竅

經云﹕道法三千六百門﹐人人各執一苗根。要知些子玄關竅﹐不在三幹六百門。特以此竅﹐乃至玄至妙之關口﹐生死在此分﹐聖凡在此別﹔爲古今來﹐祖祖相傳之祕密﹐非等閒猜量而知。後世學人不遇眞師﹐或認口鼻﹐或認眉間﹐或認囟門﹐或認百會﹐或認咽喉﹐或認夾脊﹐或認尾閭﹐或認心竅﹐或認黃庭﹐或認丹田﹑元關﹑气海﹐凡此等類﹐皆非玄關一竅。夫玄關者﹐無形無象﹐豈有定位﹖不色不空﹐焉有方所﹖若以方所定位目之﹐則爲有形有象之物﹐卽不得名爲玄關矣﹗蓋此竅﹐不著於幻身﹐亦不離乎幻身。不著幻身者﹐非一切有形之物。不離幻身者﹐非可於身外求也。旣非身外物﹐又非身內物﹐則必有不內不外者存﹐是特有天機焉﹗所以古人不敢筆之於書﹐而又不敢祕而不言﹐諭之曰生殺捨﹑玄牝門﹑龍虎壇﹑龜蛇竅﹑戊己門﹑生死關﹑刑徳門﹑陰陽戶﹑眾妙門﹑希夷府﹑仙佛地﹑性命竅﹑元神室﹑虛無穴﹑威音國﹐等等異名﹐無非明此一竅。紫陽云﹕此竅非凡竅﹐乾坤共合成。名爲神气穴﹐內有坎離精。此語﹐天機大露﹐其如人不能識﹐何哉﹖悟元子今不惜兩片皮﹐重爲祖師傳神寫影﹐發其所未發﹐泄其所未泄﹐以神會之﹐以意契之﹐而告同人曰﹕此竅﹐樣如蓬壺﹐外小而內大﹐深不可測﹐非圓非方﹐黑白相符﹐幽明相通。其門髙五丈﹐闊四尺﹐有門兩扇﹐一開一闔﹔左有靑龍蟠﹐右有白虎臥﹐上有朱雀飛﹐下有烏龜伏﹔恍兮惚兮﹐杳兮冥兮﹐其中有眞人居焉﹐名曰谷神﹐號曰長生壽者﹐日食黍米粥﹐夜飲鴻蒙酒﹔有時唱淸平﹐有時緊閉口﹔一呼則竅門開﹐一吸則竅門閉。故《道徳經》云﹕谷神不死﹐是謂玄牝。玄牝之門﹐是謂天地根。乃生天生地生人之孔竅﹐成聖成佛成仙之家鄕。安鑪立鼎在此﹐采藥烹煉在此﹔結丹在此﹐脫丹在此﹔有爲在此﹐無爲在此﹐始終功用總在此。但此竅在四大不著之處﹐在寂寥虛無之境。有意求之不可﹐無心求之不得。修行之人﹐須要將此一竅﹐先當追求﹐眞知灼見﹐方可下手探取天寶。若不知此竅﹐縱辛勤千般﹐勞苦萬狀﹐終無進益處。學者可不自勉自力﹐盡心窮理哉﹗」

﹝謹按斯辯﹐揆之師傳﹐悟元子之見﹐揣自書中未經眞師證印者。其病根﹐憑書體竅﹐志在灼見眞知﹐中毒已深。个中三尸﹐乘間布幻﹐故有髙闊闔開色聲等等幻景。自學自昧﹐妄以取證諸書﹔自信眞灼﹐可以下手﹐不知已入棘夷綠甕羅剎遜洞矣﹗當時若遇眞師一喝﹐令置此心於先天之先﹐寂而又寂﹐惟存一覺﹐則不落於枯滅。遇有有有無無﹐無際無所﹐眞眞幻幻﹐隱現於中﹐吾則以气機處之﹐則所現所隱﹐自各還返﹐吾則總以審得湛寂玄景爲眞爲正﹐憑他時時新﹐局局變﹐吾只寂視寂體﹐不造混穆而仍湛如者。不可出定﹐則凡所謂生之采之﹐烹之煉之﹐或結或圓﹐或溫或養﹐造成造脫造化﹐一一體之自然﹐而略加維持﹐毋任偏勝。此惟從念中無念一訣入手﹐是爲玄關開後作用。方其未啟之際﹐總惟置此身心於先天之先﹐由勉至安﹐自得開現﹐不勞追求。古哲所謂追求者﹐乃是追返先天之謂﹐並無擬議於其間也。平時一著擬議﹐臨行必有幻景厲現。悟元子中病﹐正在平時閱書體擬所致。故其自述一節﹐學者不可率從。要知曰關曰竅者﹐不過說有此步﹐並無關竅具也。所謂關也者﹐有阻之之義。竅也者﹐得通得容之義耳﹗學者知於先天之先立腳﹐而又深造自然﹐目前玄況﹐卽是竅中玄況﹐何勞追求乎哉﹖先師太虛翁論如此﹐蓬頭張眞人﹑泥丸李眞人﹑雞足黃眞人﹑赤腳李眞人﹐立論印證皆如此﹐謂此玄關﹐開無方所﹐景無定景。若使開有方所﹐景有定景﹐亦不得名玄關矣﹗蓋此玄關﹐前包億億萬年﹐後包億億萬年。个中玄理玄境﹐微塵之細﹐無有或遺﹔觸而應現﹐捷如影響。得入與否﹐卽在機觸之際﹔或後或前﹐均不得入也。故古哲修持要訣﹐端自虛極靜篤上﹐定審動靜之啟機。若或妄感﹐關亦妄應﹐大有關系存焉﹗機可妄動乎哉﹖古哲以此關竅﹐無理不備﹐無境不具者。學人己克不淨﹐淨不造至自然﹐玄關眞境﹐自難幸入者也。余述至此﹐慨然嘆曰﹕惜吾悟元子﹐昔未聞也﹐是有大關系﹐入道成道之能否﹐全看此竅之是否﹐余敢不爲補述乎﹖此則述竣﹐悠然而寐﹐不知所之。始而星月橫空﹐旣見遠山如畫﹐郵亭枕流。登而睇之﹐平波萬頃﹐月印湖心﹐一舟潑剌而來。問﹕渡否﹖三問不答。若會其意﹐釋履而登。舟子曰﹕可矣﹗旣登﹐乃巨艦也。波浪大作﹐舟巨不至覆。浪平﹐已抵岸。斯時﹐已置此身於無何有之鄕﹐是故浪作不之驚﹐波平不之喜。舟子頗然之。於是相登岸而履未曾釋。余不自異﹐舟子亦大然之﹐且曰﹕若然﹐子固知事玄關者也。語畢﹐岸非岸﹐乃一淨居也。後有峭壁﹐下有一池。有童自外入曰﹕有客。出迎乃吾悟元先生﹐科頭藍褐﹐率侶四五﹐兩黃冠﹐三長老﹐隨一白衣﹐由竹徑登坡。見余卽拜﹐禮甚恭。余答拜。及起﹐一無聞見而醒﹐漏已三下矣﹗是乃應感之妙義﹐但不知舟子之爲誰﹐爰識此以參云﹞天罡消息

《參同》云﹕循斗而搖光兮﹐執衡定元紀。三丰云﹕運轉魁罡斡斗標﹐煆煉一鑪眞日月﹐掃盡三幹六百條。修眞之道﹐須要知得斗罡消息﹐方能逆施造化﹐扭轉乾坤﹐規弄陰陽﹐而不爲陰陽所規弄也。天罡者﹐乃北斗第七星﹐一名破軍﹐一名搖光﹐一名標星﹔系北極之權臣﹐執生殺之衡﹐握造化之柄﹐運五行﹐推四時﹐生萬物﹐爲列宿之領袖﹐運气之樞紐。其任最重﹐其功最大。人得天地之正气而生﹐亦具此天罡之气﹐主宰生死﹐掌握性命﹐其功與天上之斗罡無異。知此者生﹐昧此者死﹐但此罡星有先天後天之分﹐不可不知。後天之罡星﹐日行十二經絡﹐融通一身血脈。煉罡气者﹐以人罡合天罡﹐內外一气﹐以避百邪。究之顧外失內﹐虛而不實﹐未益於彼﹐先傷於我。至於先天之罡星﹐與本來主人﹐相親相愛﹐君臣一心﹐並行不悖。乃至元陽一破﹐先天入於後天﹐背主求榮﹐結連外寇﹔始而護我性命﹐旣而傷我性命﹐猶虎奔而寓於西﹐絕不相頤矣﹗何則﹖罡星所坐者凶﹐所指者吉。因其不指於我﹐而指於他﹔指於他﹐則生气在他﹐殺气在我﹔殺之不已﹐則我之性命傾矣﹗大修行人﹐求他家不死之方者﹐正以求取罡星所指之生气耳﹗取气之法﹐總不離乎罡星。罡星坐我家﹐則生气在他家﹔罡星坐他家﹐則生气在我家﹔是必移罡星坐於他家﹐方能有造。移罡之法﹐亦無難處﹐只要將他腳跟一扭﹐卽便翻身回顧﹐歸家認祖。這个天機不著於聲色﹐不落於空寂﹔不是自己有﹐不是身外求﹐現現成成﹐明明朗朗。世人遇而不識﹐每每當面錯過。所謂『破軍前一位﹐誓願不傳人』者此也。不傳人者﹐非眞不傳﹐恐傳之匪人﹐鬼神不容耳﹗不容者﹐以其此事﹐爲天下希有之事﹐得之者﹐生死自主﹐性命自由﹐天地不能役﹐陰陽不能拘﹔非大忠大孝者承當不起﹐非大賢大徳者載負不得。君子得之固窮﹐小人得之輕命﹐而非一切旁門外道所可揣摸其一二。噫﹗悟之者立躋聖位﹐迷之者永劫沈淪。金蝦蟇﹐玉老鴉﹐認得眞的是作家。其如人多不識罡星何哉﹖

﹝按此一論﹐學者當誠奉作寶則﹐乃是天神深祕之道。悟元子慈泄乃爾﹐余爲學者佩感無涯。知而誠行﹐三尸自滅。余聞四十有九年矣﹗欲泄未之敢者﹐恐遭譴耳﹗昔呂祖還丹三成而三失者﹐爲未得此一訣。及得崔公《入藥鏡》﹐復又證諸鐘祖﹐始敢用天罡密受。律宗以世守﹐是爲《太上心傳》。得此一訣﹐古哲暗合而已。舉世學人﹐但知返照﹐豈知卽是扭轉罡星一訣乎哉﹖所謂『民可使由﹐不可使知』也。今而後﹐學者得有指南矣﹗豈僅還丹可結﹐己可藉以克盡。先師太虛翁曰﹕玄學步步無魔﹐全仗扭轉天罡一訣。得而體之﹐乃卽回光之返照云。先生泄之﹐余故竊爲學者慶幸焉﹞生殺刑徳

《陰符經》云﹕天發殺機﹐移星易宿。地發殺機﹐龍蛇起陸。人發殺機﹐天地反復。《道徳經》云﹕兵者﹐不祥之器﹐非君子之器﹐不得已而用之。然則殺𨿽傷生﹐而亦能衛生﹐刑𨿽傷徳﹐而亦能成徳﹐只在神而明之﹐存乎其人耳﹗夫人自有生以後﹐秉气質之性﹐受父母精血之气﹐加之識神歷劫之塵﹐生平積習之污﹐一身上下盡皆陰气盤旋﹐只有一點陽气祕在形山﹐隱而不現。古人所謂『四大一身皆屬陰﹐不知何物是陽精』者是也。但一身𨿽陰﹐若未交後天﹐猶是先天用事﹐不能爲害。大智者﹐於此防危慮險﹐固濟眞陽﹐不爲後天陰气所侵﹐則直超彼岸﹐而刑殺之法﹐無所用之。所謂法以除獘﹐無獘則法莫施﹐此刑殺之所不用也。至於先天潛藏﹐後天用事﹐陰气俱發﹐通身是病﹔有已發者﹐有未發者﹔有歷劫生根者﹐有現劫生根者﹔有出於天者﹐有出於人者﹔古怪百般﹐魔障萬樣。使無抑陰扶陽之法﹑化邪歸正之術﹐則陰气日長日盛﹐必至消盡其陽﹐傾喪性命﹐是刑殺之所必用也。刑徳生殺﹐四者相需。蓋刑所以成徳﹐徳所以用刑﹔殺所以衛生﹐生所以救殺。倘只刑而不徳﹐殺而不生﹐則刑殺過刻﹐必至和气有傷﹔倘只徳而否刑﹐生而無殺﹐則生徳無威﹐必至客邪潛入。是生殺兩用﹐刑徳並行﹐斯無意外之患﹐不測之憂。夫刑殺者﹐所以化陰气﹔生徳者﹐所以保陽气﹔陽气盛而陰气自退﹐陰气消而陽气自固。生殺刑徳﹐豈小補云哉﹖修行人若明得刑徳樞紐﹐知得生殺運用﹐則刑之徳之﹐生之殺之﹔刑中有徳﹐殺中有生﹔用刑以保徳﹐用殺以扶生﹔逆來順去﹐緩急進退﹐無可無不可矣﹗

﹝刑徳生殺﹐采取烹煉溫養所必憑以致功者﹐斯論已詳﹐而於如何得知得行尙奉述及。蓋有致知致得之訣存焉﹗其訣惟何﹖操持照顧四法而已。四法謹備﹐機兆必覺﹐不爲气化混蒙﹐則刑徳生殺得當﹐而丹道乃圓。是命學之大關鍵﹐然非性學淳者﹐鮮不棘手﹞上徳下徳

古經云﹕上徳無爲﹐而無以爲。下徳爲之﹐而有以爲。又云﹕上徳者以道全其形﹐下徳者以術延其命。是皆言上徳下徳﹐身分有別﹐而作運亦不同。蓋上徳者﹐體全徳備﹐幹陽未傷之人。未傷者﹐是未傷先天之陽﹐非是未破後天之身。當幹陽具足之時﹐純粹至精﹐渾然一气﹐五行攢簇﹐四象和合﹐寶物佳珍﹐件件俱全。若無保守之法﹐則必陽極生陰﹐圓極卽虧。知之者﹐急求明師口訣﹐不待陰生﹐卽用以道全角之法﹐運天然眞火﹐煉盡一身陰气﹔用六而不爲六所用﹐以成後天之功﹔陰盡陽純﹐長生不死矣﹗若夫下徳者﹐自陽極陰生之後﹐先天已散﹐五行各分﹐四象不和﹐諸般寶物皆失。若以無爲之道修之﹐猶如鼎中無種子﹐水火煮空鐺﹐濟的甚事﹖是必竊陰陽﹐奪造化﹐後天中返先天﹐則當年故物﹐方能無而復有﹐去而又來﹐還我一个完完全全家當也。還其原物﹐命基已固﹔別立鼎鑪﹐行無爲之道﹔溫養聖胎﹐十月气足﹐脫出法身﹐與上徳者同歸一途矣﹗後人不知何爲上徳﹐何爲下徳﹐乃直曰精漏者爲下徳﹐精全者爲上徳﹐何其謬甚﹖夫交感之精﹐系後有之物﹐濁中之濁﹐豈可以此爲憑證乎﹖至於十六歲破身之說﹐乃言「二八一斤﹐陽極生陰﹐陰生後而精生」﹐是就陰陽定論﹐不就歲數定論。如就歲數定論﹐世有十六歲而精通者﹐亦有未至十六而精通者﹐尢有過十六歲而精通者﹐此又何說﹖可知上徳下徳﹐不在後天上講究﹐而在先天中分別。先天全則爲上徳﹐先天虧則爲下徳﹐方是定論。更有不明大道之流﹐乃曰『命爲重﹐性爲輕』﹐或曰『性爲重﹐命爲輕』﹐皆非也。夫性命必須雙修﹐功夫還要兩段。上徳者﹐不待修命而卽修性﹐性了而命亦了。下徳者﹐必先修命而後修性﹐了命又必了性。了命者有爲﹐了性者無爲。有爲無爲之道﹐爲上徳下徳者下手而設。若到大道完成﹐不但有爲用不著﹐卽無爲亦用不著。至於向上一著﹐別有妙用﹐又不在有無之列。若學者不知上徳下徳之說﹐而卽求有爲無爲之旨﹐豈能知眞有爲眞無爲乎﹖不知眞有爲眞無爲﹐不但性不能全﹐命亦不能保。性命之所以然處﹐全在上徳下徳處分別出來也。學者可不深究乎﹖

﹝論辯極精﹐古人罕道﹐非身體力行﹐窮究數十年﹐不知辯也。竊按精漏未漏﹐致功有難易。方其時到陽生﹐功到交姤地位﹐童眞值之﹐但覺徧體酥麻﹐而气機向上。其曾漏者﹐气機易以向下。向上者不化精卽化气﹐故安穩。若一向下﹐念觸凡趣﹐則必直注玉莖﹐大危大險。此亦至情﹐極宜急行兜勒﹐後透尾閭上升﹐乃可無漏。無如人心至活﹐气極至靈﹐行到此步﹐倘眞童耳聞心知有此交姤一事者﹐功到此步﹐念自及莖﹐气則立注。余於童身時﹐曾漏三五次者。此正悟元子所謂先天有傷﹐其傷在耳聞心知之際﹐其精未漏﹐其竅已開﹐一經功到念動﹐立有此變﹐是亦天機之有順行之理耳﹗今世童子不知此行者﹐十無一二。故卽童子進修﹐亦宜令其於陽生之時﹐卽向後穿後透﹔不廢塞艮一訣﹐則陽自畱鑪﹐不抵男根﹐截其出路﹐此爲要著。不幸犯漏一次﹐求其下次不犯﹐極難極難矣﹗余自九齡入道﹐行至十一歲而大漏﹔後幾成弱﹐廢功不行﹐命乃保﹐可不懼哉﹖爰補贅此﹐以告同志﹐且余更有所聞﹐今古丹書未經分晰者。先師太虛翁曰﹕聞諸聖師泥丸氏云﹕上徳下徳之說出自老子﹐而《參同契》所云﹐與古丹經所引﹐引同而義異者。古經所引﹐其分別在無以有以﹐是貼上乘下乘而引者。《參同》所引﹐其分別在無爲有爲﹐是貼部位上﹐作用有不同。古經所引﹐考與《淸靜妙經》義略同。《參同》舊解有貼气質而說﹐有貼學業而說。吾師嵩山二五老人謂契經但講丹道﹐而其口訣乃在上徳下徳﹐上開下開等句﹐是貼一身部位而言﹐與《道徳經》經義不同云云。小艮氏今核悟元子所辯﹐似貼《參同》舊解說法﹐均屬正論。後學取以合參乃妙﹐故並述於此﹞有爲無爲

《悟眞》云﹕始於有作人難見﹐及至無爲眾始知。但見無爲爲要妙﹐豈知有作是根基。此修眞始終作用之法。後人不知有作是何說﹐或子午運气﹐或轉運河車﹐或心腎相交﹐或任督相會﹐或聚气腦後﹐或气沖頂門﹐或調呼吸之气﹐或煉交感之精﹐或肘後飛金晶﹐或搖骨而擺髓﹐或吞日月之精﹐或服雲霞之气﹐或鑪火而煉金石﹐或禦女而取閨丹﹐或煉天罡之气﹐或聚五臟之精﹐如此類者千有餘條。𨿽道路不同﹐而執相則一。以是爲有爲之道﹐失之遠矣﹗

﹝所辟種種﹐洵非大道﹐尙屬可行﹐而謂失遠﹐蓋有爲也。據余所聞﹐「內惟鑪火與禦女」﹐𨿽亦古法﹐而五臟柔脆者﹐萬不可服金石﹔色身不化身外無身者﹐萬無禦女得益。二門以外﹐得訣不眞﹐然亦愼毋身試。先師遺論如此。悟蕪子俱辟之﹐蓋亦謹愼焉耳﹞

不知無爲是何說﹐或守黃庭﹐或思囟門﹐或思鼻端﹐或觀明堂﹐或守臍下﹐或思夾脊﹐或觀空﹐或觀心﹐或止念﹐或忘形﹐或默朝上帝﹐或鑑形凝神﹐或思神出殼﹐如此類者千有餘條。𨿽用心不一﹐而著空則同。以是爲無爲之道﹐錯之多矣﹗

﹝所述種種﹐除鑑形思神二門不可學外﹐餘皆可因進道﹐但不可執此爲大道耳﹗先師遺論如此﹞

夫著空執相﹐皆是在臭皮囊上作活計﹐破插袋上用心思。彼烏知聖賢之道﹐不著於空﹐不執其相﹐有不空不色者在乎﹖

﹝所辟是也。若知是用假以返眞﹐則便是修眞正路矣﹗學者須當會悟﹐方不負作者一片婆心﹞

所謂有作者﹐非彊作彊爲。蓋人自先天埋藏﹐性命不固﹐若不得栽接之法﹐返還之道﹐焉能延年益壽﹐完成大道哉﹖有爲者欲還其所已去﹐返其所本有﹐此系竊陰陽﹐奪造化﹐轉生殺之道。先天而天弗違﹐後天而奉天時﹔鬼神不能知﹐蓍龜不能測﹐人焉得而見之﹖人不得見﹐則非一切執相之事矣﹗

﹝所論是也。然要知三關九竅不通﹐血气有阻﹐治病不暇﹐而遐遠作栽接乎﹖古哲所示種種﹐正爲修此大道張本。若不爲此而然﹐則爲臭皮囊上尋活計矣﹗焉得不辟乎﹞

所謂無爲者﹐非枯木寒灰之說。蓋以眞種不能到手﹐須假法以攝之。旣已到手﹐則原本復回﹐急須牢固封藏﹐沐浴溫養﹐防危慮險﹐以保全此原本﹐不至有得而復失之患。

﹝所論極是。然要知眞種之失﹐失由中擾。旣已假法攝歸﹐可不急事止念觀空等法﹖況夫內觀外觀遠觀﹐出自《淸靜妙經》﹐止念之旨﹐呂祖不云乎﹕道教人先止念﹐念頭不止亦徒然。然則止念觀空等訣﹐何可辟乎﹖悟元子辟之﹐蓋辟夫枯滅爲道者也﹞

及其身外有身﹐神通廣大﹐至誠前知﹐孰不知之﹖始則求其它家﹐終則保其我家﹐方是有爲無爲。知始始之﹑知終終之之妙旨﹐豈一切執相著空者所能窺其涯涘哉﹗學者若遇明師﹐先求其有爲之道﹐後求其無爲之道﹐更求其有無不立之道﹐則修眞之事﹐方能大徹大悟﹐不至有頭無尾﹐半途而廢也。學者須宜勉之。

﹝論至此﹐學者可以知其所以宜辟矣﹗以彼所事者﹐知此昧彼﹐故斥其執與著也。悟元子蓋亦深知金丹大道﹐豈能就授﹖亦必先付理气通關等道﹐然後續付追攝還元等等作用。靈元復﹐理必戒止念。從事觀空﹐引罡返照﹐則所復不失﹔而牢封妙義﹐卽在其中﹔而非執有執無所能造致者﹐不辟不能悟﹐此又所以立辯之苦衷也。學者可不體認乎哉﹞子午卯酉

古經云﹕不必天邊尋子午﹐身中自有一陽生。又云﹕冬至不在子﹐卯酉誠虛比。則是子午卯酉無一定之時﹐無一定之方。其所謂子午卯酉者﹐亦因理而彊名之。

蓋一陽生爲子﹐一陰生爲午﹔陽與陰合爲卯﹐陰與陽合爲酉﹔在時爲陰陽之生旺﹐在方爲陰陽之中正﹔是以陰陽而定子午卯酉﹐非以子午卯酉而定陰陽。故當陽气方生﹐急須進陽﹐不可使陽气消耗﹐故曰﹕子時進陽火。當陰气方生﹐急須退陰﹐不可縱陰气增長﹐故曰﹕午時退陰符。進陽而至於中正﹐則陽气平和。此時宜休歇﹐須當以陰濟之﹐庶無剛而過躁之患﹐故曰﹕卯時宜沐浴。陰退而至於中正﹐則陰气平順。此時宜止息﹐須當以陽濟之﹐庶無柔而過懦之失﹐故曰﹕酉時宜沐浴。三丰所謂『遇子午﹐專行火候﹔逢卯酉﹐沐浴金丹』者﹐正是此意。後世旁門外道之流﹐不得眞傳﹐皆認天邊之子午卯酉之時﹔或子時守腎﹐午時定心﹐卯酉靜坐﹔或冬至養陽﹐夏至抑陰﹐卯酉二月無爲。噫﹗此乃天之子午卯酉﹐與我何涉﹖夫天有天之時﹐我有我之時。人秉天地之正气而生﹐一身卽具天地造化﹐自有陰陽﹐何須求天地之陰陽﹖若求天地陰陽﹐不過是後天有形有象之陰陽﹐豈能復我先天至陽之气﹐超出乎後天陰陽之外耶﹖後天陰陽﹐皆順行造化﹐有生有死。若執後天而修﹐終在五行陶冶之中。有時四大解散﹐一靈難畱﹐未免又移他地﹐別尋住處矣﹗獨是子午卯酉﹐非可於身中求﹐亦非可於身外求﹐大抵在於虛無求之﹐方有著落。蓋陽生者﹐非身之動﹐非心之動﹐非腎之動﹐亦非眼耳鼻舌之動﹐乃坤中孕震﹐後天中先天發現之謂。陰生者﹐非神之昏﹐非气之濁﹐非精之發﹐亦非色聲香味觸法﹐乃乾下藏巽﹐先天中後天忽來之謂。至於陽進而歸於中道﹐乃先天復其半也﹔陰退而歸於中道﹐乃後天消其半也。進陽火﹐退陰符﹐陰陽相當﹐大小無傷﹐兩國俱全。天地至中至正之道在是﹐聖賢精一執中之道亦在是。學者若能窮究到此處﹐修眞竅妙﹐可以了了﹐其如人多將此四時錯認﹐而不細心窮究﹐何哉﹖

﹝慈哉斯示也。竟將身歷玄祕和盤托出﹐壽諸梨棗。古哲所未能泄也﹐悟元子竟乃爾。可爲後學焚香頂禮﹐謝天謝地﹔整肅衣冠﹐望空稽首﹔再申虔謝﹐以告得見是書者之幸。噫﹗《陰符經》『天人合發』之活子活午﹐萬卷丹經曾泄否﹖吾律宗天仙戒授﹐乃口口相傳﹐悟元子且以壽諸梨棗。自刊之後﹐是乃天授﹐道宗之運轉矣﹗得是祕者而敢傲忽乎﹖《天律》有言曰﹕傲忽眞訣﹐削其靈根﹐塞其玄竅。有不告戒而授受﹐殃及九祖。豈可忽之﹖吾師太虛翁曰﹕師告勿聽﹐師勿與罪。受者凜之﹐愼毋輕褻。余以是書鮮泄所祕﹐敢不以告同志云﹞生死有無

《易》曰﹕西南得朋﹐東北喪朋。《陰符經》曰﹕生者﹐死之根﹔死者﹐生之根。此皆言生死之根﹐有無之竅。學人不達此理﹐皆以有呼吸之气謂生﹐無呼吸之气謂死。噫﹗以此爲生死有無﹐差之多矣﹗殊不知人之生死﹐𨿽不離乎呼吸之气﹐而其根源﹐並不在乎呼吸之气也。人自有生以來﹐內藏先天精气神﹐以養法身﹔外得後天精气神﹐以長幻身。及至二八之年﹐後天用事﹐先天退位﹐順行造化﹐陽气漸消﹐陰气漸長﹐而生死之根於此立矣﹗自此日復一日﹐年復一年﹔陰气旺而陽气衰﹐正不勝邪﹔一日之間﹐千生萬死﹔忽而陽气盡﹐陰气純﹐其不歸於大化者誰哉﹖至於嬰兒孩提﹐猶未交於後天而夭死者﹐是特所秉先天不足﹐陽气不生﹐日久自散耳﹗惟大修行人﹐知生死之關﹐明有無之竅﹔於生身受气之初﹐逆施造化﹐竅奪陰陽﹔旣能扶陽气漸生﹐又能抑陰气漸化﹔更能使陽气長生而不死﹐陰气長死而不生。所謂死中求生﹐無中生有者﹐此也。古仙云﹕識神生復死﹐元神死復生。又《悟眞》云﹕須將死戶爲生戶﹐莫執生門號死門。這生門死戶﹐不在眼耳鼻舌身意﹐不在精神魂魄气血﹐不在五臟六腑﹐不在百脈三田﹐而在四大不著﹐太虛空谷之中﹐明明朗朗﹐現現成成。但人不下肯心﹐爲世事所擾﹐爲恩愛所牽﹐爲財色所迷﹐以故當面不識﹐遇寶空過。果是个中人﹐認定這个門戶﹐穩著腳步﹔於生我處還其元﹐於死我處返其本﹔黑中生白﹐雄裏懷雌﹐長生不死﹐有何難哉﹖但所謂生者﹐生其眞身﹔死者﹐死其幻身。幻身不死﹐則眞身難脫﹔眞身不生﹐則幻身不死。生死不並立﹐眞幻不同途。非若旁門外道﹐以幻身生死爲眞﹐以眞身生死爲假﹔以先天虛無之气爲假﹐以後天呼吸之气爲眞也。學者欲了生死﹐先窮其生死之理。生死之理旣明﹐則能長生不死﹐則能無生無死。修道至無生無死﹐方是了卻生死。莊子所謂「攝精神而長生﹐忘精神而無生」者是也。知生死知到此處﹐齊一生死﹐有無不立﹐大道可成矣﹗

﹝談道談到此﹐世有幾人﹖非不知也﹐不肯言也。吾師太虛翁不論亦已﹐論必徹底。恐誤後學﹐故不敢訥﹞先後坎離

經云﹕別有些兒奇又奇﹐心腎原來非坎離。此中祕密﹐可爲知者道﹐難與不知者言。蓋先天造化﹐無形無象﹐不著於有﹐不落於無﹔無形而能生形﹐無象而能生象﹐何得以心腎爲坎離也﹖夫心腎者﹐乃後天有形有象之物﹐不但不是先天坎離﹐而並不是後天坎離﹐乃後天坎離之滓質耳﹗所謂眞坎離者﹐以水火言之﹐坎爲水﹐離爲火。然水中有眞陽﹐火中有眞陰﹐眞陰眞陽乃乾坤健順中正之气。故曰坎離者﹐乾坤之繼體。本來陰陽一气﹐因先天太極一分而陰陽出。陰陽一出﹐乾與坤交﹔乾中之陽﹐走於坤宮﹔坤中之陰﹐入於乾宮﹔乾虛而爲離﹐坤實而成坎﹔於是先天干坤變爲後天坎離。離者﹐離去其陽也。坎者﹐坎陷其眞也。離卦外陽而內陰﹐陽失其實﹐則外陽必系假。坎卦外陰而內陽﹐陰陷其眞﹐則外陰必系假。陽亦不純﹐陰亦不眞﹐此後天坎離也。然𨿽外陰陽不眞﹐而陽中所藏之陰爲眞陰﹐陰中所藏之陽爲眞陽。眞陰藏於假陽中﹐眞陽藏於假陰中﹐此後天中所藏先天之坎離。先天後天皆不關乎心腎。後世學人不但不知先天﹐而並不知後天﹐只認心腎坎離爲眞﹐或以男女爲坎離﹐大錯大錯。夫人之坎離﹐猶如天之日月。天之日月來往﹐推運四時﹐生長萬物。人之坎離動靜﹐調和神气﹐衛持性命。天之日月並無方所﹐人之坎離豈有定位﹖但人自交後天﹐順行造化﹔假者用事﹐眞者潛藏﹕先天爲後天所蔽﹐不能自出。以故有生有死﹐不能長生而不死。惟大修行人﹐知的先天坎離﹐又識的後天坎離﹔於後天中返先天﹐於常道中行仙道﹔取其坎中先天眞陽之气﹐以塡於離﹐取其離中先天眞陰之气﹐以歸於坎﹔則坎離後天之陰陽﹐亦渾化而返其眞﹐仍是乾坤相合﹐陰陽一气﹐太極圓成之物﹐「先天气﹐後天气﹐得之者常似醉」矣﹗古仙云﹕一點陽精﹐祕在形山﹐不在心腎﹐而在乎玄關一竅。則心腎無陽精﹐不是眞坎離﹐又可知矣﹗至於先天大道﹐尢有借陰以藏陽﹐借陽以退陰之坎離﹐別有祕密﹐不在先天後天之列。噫﹗神而明之﹐存乎其人。坎離豈易知哉﹖

﹝議論精確。能知領會﹐个中功訣躍如也﹐深得古人授受之妙﹐豈僅震聾豁瞽已哉﹞煉己築基

呂祖云﹕七返還丹在人﹐先須煉己待時。紫陽云﹕若要修成九轉﹐先須煉己持心。《參同》云﹕初正則終修﹐幹立未可持。然則欲修金丹大道﹐非煉己築基不能。獨是煉己築基﹐不是兩事﹐乃是一理。築基不在煉己之外﹐煉己卽在築基之中。非煉己之外再築基﹐築基已畢又煉己。所謂煉己者﹐以用功言。所謂築基者﹐以固气言。煉己純熟﹐則還丹可望﹔築基緊固﹐則神室穩當。煉己築基豈小事哉﹖呂祖三次還丹﹐煉己不熟也。紫淸半夜風雷﹐築基不固也。二公者﹐乃神仙中之耳目﹐教門中之領袖﹐功夫不到猶不方圓﹐而況他人乎﹖何謂煉己築基﹖己者﹐私欲也﹐有我也﹐有己也。基者﹐實地也﹐根本也。人之所以不得成道者﹐因其有我有己也。一有己我﹐私心滿懷﹐不能腳踏實地﹔千魔百障蔽塞靈窟﹐步步陰滯﹐事事糊塗﹔六賊蝟生﹐七情朋黨﹐喪其良心﹐傷其眞性﹐搖動本命﹐神昏气濁﹐無往而非妄念邪心﹐尙欲進徳修業以成大道﹐能乎﹖否耶﹗祖師教人先須煉己築基者﹐是欲人在實地上下功夫﹐自卑登髙﹐由淺及深﹐用漸進之功也。夫人自有生以來﹐幻身帶父母精血之气﹐藏歷劫識神之陰﹐又受後天五行之气﹔內外純陰﹐只有一點陽精隱而不現﹔正不勝邪﹐邪蔽其正。若非將內外陰气煆煉退去﹐陽精如何返出﹖此煉己築基之功﹐不可缺也。試明煉己築基之要﹐懲憤窒欲﹐煉己也﹔心灰意冷﹐煉己也﹔忘情絕念﹐煉己也﹔富貴不淫﹐貧賤不移﹐煉己也﹔不貪名利﹐不戀聲色﹐煉己也﹔損己利人﹐虛心請益﹐煉己也﹔眾善奉行﹐諸惡不作﹐煉己也﹔志念不退﹐勇猛精進﹐煉己也﹔主心一定﹐至死無二﹐煉己也。牢固陰精﹐不傷神气﹐築基也﹔全身放下﹐物我皆空﹐築基也﹐以天地爲懷﹐以萬物爲體﹐築基也﹔幽隱不欺﹐暗室無虧﹐築基也﹔虎咒不怕﹐威武不屈﹐築基也﹔生死不顧﹐疾病不憂﹐築基也。煉己築基兩不相離﹐能煉己﹐卽可築基﹔能築基﹐卽是煉己﹔歸到實處﹐煉己築基﹐一而已。若能煉己築基﹐功夫到時﹐還丹可結﹐大丹可修﹐噫﹗築基時須用橐鑰﹐煉己時還要眞鉛﹔煉己築基﹐豈易事乎﹖

﹝此則乃成道之玄律。學者謹銘之心﹐刻刻不間﹐行住坐臥﹐每刻心中字字默誦一徧﹐方克持守。細體「築基用橐鑰﹐煉己要眞鉛」﹐慈哉斯示也。據鄙見﹐玄關竅不開﹐眞功沒捉摸。天鉛積如山﹐取毋遺鑰橐。非橐取數窮﹐有鑰采歸櫃。欲完大道基﹐功只在愼獨﹞內外侶伴

經云﹕混沌七日死復生﹐全憑侶伴調水火。又云﹕托心知﹐謹護持﹐照應鑪中火候飛。特以修持大道﹐全要侶伴相應﹐而後可以有爲。倘侶伴不當﹐或無侶伴﹐一己孤陰﹐動必有凶﹐何能竊陰陽而奪造化乎﹖夫二人同心﹐其利斷金。三人同志﹐仍以防危。侶伴乃性命所賴﹐道徳所藉﹐修眞者始終不可或離者也。但侶伴不一﹐有內侶伴﹐有外侶伴。外侶伴者﹐知音道伴﹐乃生死相托﹐患難相扶﹔有善則勸﹐有惡則規﹔同心合意﹐彼此資益﹐共修大道者也。內侶伴者﹐乃西南坤方不死之人﹔負剛烈之气﹐具正直之體﹐抱果斷之才﹔掌生殺之權﹐握生死之柄﹔除邪扶正﹐賞善罰惡﹔轉禍爲福﹐逢凶化吉﹔內魔不得生﹐外魔不敢侵﹔所以護性命運造化者。在神爲靈官﹐在宿爲天罡﹐在方爲金星。大修行人以此爲侶伴﹐同心合意﹔托以性命﹐則性命可全﹔委以造化﹐則造化可逆﹔開天門而閉地戶﹐畱人門而塞鬼路﹔用殺機而求生機﹐顚倒陰陽直有可必。故外之侶伴或可以無﹐內之侶伴決不可少。倘內侶伴一失﹐則性亂命搖﹐心迷神昏﹐先天失而後天發﹐出生入死﹐魔障百端﹐無所不至。故修道以結同心侶伴爲第一著。但同心侶伴人最難識。其本體無形無象﹐無聲無色﹐無背無面﹔惡化則爲夜叉﹐善化則爲菩提﹔變化無端﹐隱顯不測。人皆當面錯過﹐不肯認眞﹐因此日遠日疏﹐與我隔絕。若有知音者忽的尋著﹐結爲同心﹐行住坐臥﹐須臾不離﹔更有得外侶伴﹐共相勸勉﹐內外共濟﹐還丹大丹俱可成就。但內侶伴固難﹐外侶伴亦不易。苟非有大功大行﹐大福分大緣法者﹐不能兩全。修眞志士寧失其外侶伴﹐不可無內侶伴。內侶伴所以成法身﹐外侶伴所以護幻身。法身事重﹐幻身事輕。長春眞人云﹕病卽教他病﹐死卽教他死。至死一著﹐抱道而亡。卽此輕幻身重法身之謂歟﹖學者可不知乎﹖

﹝所論乃道宗至祕之文。卽其剖示內侶伴﹐分有虛實兩法﹐是皆爲得天寶而設。一言得自坤方﹐一言得自知音。坤方之來﹐來自虛空﹐然無媒種﹐何由感至﹖則此媒種爲之內侶亦可。然按余聞﹐以爲外侶者﹐知音侶伴﹐直是眷屬。而古哲用以爲媒﹐勾致無形無象之至寶﹐以爲大丹丹主﹐育化眞元﹐故亦名曰外侶。惟如丁許裴李四大古仙所娶者﹐乃爲內侶焉﹗是於又設外侶以護之。个中作用﹕第一﹐世財致充。第二﹐克己無缺。第三﹐尋覓外護法。用磬魚分省他我﹐遺有致調陳法﹐是槪用磬以省陽﹐用魚以省陰者。當其交與化也﹐用魚用磬﹐不先不後﹐不疾不徐﹐調至極和爲主。此可意會﹐不可言傳。余按悟元子論﹐似精似詳﹐然尙有混淆﹐且多未述﹐想但得其名﹐而未聞其說者。卽其所述味之﹐乃因知音侶伴﹐悟入坤方求寶者也﹐故有寧無外侶云云焉﹗原夫求寶坤方一訣﹐法用置種設媒﹐个中火候﹐全憑外侶審報無差者。先師太虛翁云﹕凡夫感致之物﹐有元有一。而元有濁淸﹐一有先後。元淸則靜﹐元濁則搖。推其所自﹐淸則自先﹐濁則自後也。欲辧後先﹐全憑一己。外侶不得與焉者﹐个中至要﹐全在自己學問。世財充足﹐學問到家﹐方能辧識先後﹔世財充足﹐方能直受無妨。至如火候之當否﹐𨿽可自主﹐古哲恐有差失﹐故立致委外護一法﹐以有得失死生關系存焉﹗先哲口授如此﹐而悟元子反於此節不之重﹐則於虛空感致一宗﹐个中功法必未全聞也。至夫塵世知音﹐洵豈易得哉﹗秦皇漢武﹐貴爲天子﹐富有四海不得之。達摩尊者﹐中印梵王王子﹐中印國土不小﹐而遠求於震旦赤縣乃得。千掌和尙駐世千二百載﹐不遇而逝。此非宿世結有證助奇因﹐而時又適值﹐萬難湊合者。是不猶泛海求珠乎﹖捨坤方可求不求﹐偏欲於茫茫塵世冀遇。余無如千掌壽算﹐達摩福徳﹐故以知音塵侶一門﹐記惟俟夫世之大有宿緣者踵而行之﹐不敢阻亦不敢勸。學者要知坤方是卽道言之『大赤天宮』﹐釋言之『神洲赤縣』。世傳神洲赤縣是汴梁﹐附會之言﹐不足爲據也。吾眞師雞足黃眞人﹐謂屬太極中之無極。無極無定位﹐而元有定名﹐曰天元曰地元曰人元。吾處三才之中﹐形沒歸地﹐神升附天者﹐蓋以有形有象耳﹗是言後天則然也。吾身之得生﹐非此後天之形神也。先天元一盡﹐乃各歸其類。故有歸地附天之說。若然﹐吾之先天元一虧失﹐自當求復於人元。人元爲人先天﹐而安充於無極之中。古哲名此元一爲坤方人者﹐以人倚坤而立也。原此人元﹐說有則有﹐說無則無﹐動靜虛實﹐生死亦然者。人能有若勿有﹐無若勿無﹐動靜語默﹐一能如之﹐已合先天本體。從而一志求復求充﹐立得充復﹐捷若響應。自必油然灌注﹐是爲志盡人道﹐滿願克成之妙法。眞師口授又如此﹞盡心窮理

《易》曰﹕原始反終﹐故知死生之說。孟子曰﹕始條理者﹐智之事。終條理者﹐聖之事。蓋聖賢大道﹐有始有終﹐有本有末。知其始﹐明其終﹐究其本﹐窮其末﹐方能從頭至尾﹐大徹大悟﹐有往有利。倘一事不明﹐卽一事有迷﹔知之不眞﹐卽行之不通。學者必須窮其理﹐而後可以行其理﹐致知力行﹐缺一不可。其理爲何理﹖卽天地造化之道也。造化之道﹐有體有用﹐有始有終。其間陰陽疊運﹐消長互更﹐變化無端﹐然其最要處﹐總在一气﹐一气總不外乎虛無。這个樞紐子﹐非空非色﹐非有非無﹔不可有心求﹐又不可無心得﹔難描難畫﹐難思難議﹔順之則生人生物﹐逆之則成仙成佛﹔性命於此寄﹐生死於此出﹔悟之者立躋聖位﹐迷之者萬劫沈淪。窮理者﹐卽窮此理也。窮透此理﹐方能行得此理。但此理有火候﹐有工程﹐有權變﹐有遲速﹐有急緩﹐有收放﹐有隱顯﹐有方圓﹐有盈虧﹐有止足﹐有等等作用。先須明其道﹐次要知其法。道法兩用﹐性命雙修﹐方是無上一乘之道﹐乃腳踏實地之道。腳踏實地之道﹐須要循序漸進﹐不得躐等而求。何爲循序漸進﹖積徳立行爲第一著﹐煉己築基爲第二著﹐以鉛制汞爲第三著﹐鉛汞相投爲第四著﹐溫養還丹爲第五著﹐大藥發生爲第六著﹐服食金丹爲第七著﹐凝結聖胎爲第八著﹐以汞養鉛爲第九著﹐抽鉛添汞爲第十著﹐防危慮險爲十一著﹐胎完止火爲十二著﹐九年面壁爲十三著﹐脫胎出神爲十四著﹐乳哺嬰兒爲十五著﹐別安鑪鼎爲十六著﹐神化不測爲十七著﹐打破虛空爲十八著。以上皆修道之要著﹐聖功之全能。果能於此等處﹐認得淸白﹐打得透徹﹐有始有終﹐力行不怠﹐性命可了。但世上學人﹐認假不認眞﹐不肯盡心窮理﹐輕視性命﹔未曾入門便要升堂﹐未盡人事便想仙道﹔自己不出一力﹐便要他人眞寶﹔略不如意﹐稍著苦惱﹐卽便退步﹐半途而廢﹐委之無緣﹔如此舉止﹐何能近聖賢門墻﹖夫聖賢之學﹐窮理盡性至命之學也。其理精微﹐其義幽深﹐蓍龜難測﹐鬼神莫知﹐非一言半語可以了悟。苟非下數十年窮理死功夫﹐不能揣摸其一二﹔非積徳立行﹐勇猛精進﹐一意不回﹐不能感動乎眞師。若个丈夫﹐以性命爲大事﹐夙夜不懈﹐極深研幾﹐窮神知化﹔有時苦盡甜來﹐福緣忽到﹐磕著撞著﹔將往時無頭無尾﹐一切疑團﹐如冰消瓦散﹐始知的生平心思不是錯用。可嘆世之學人﹐不思性命之事爲何事﹐不推性命之道爲何道﹐糊塗學道﹐糊塗修道﹐妄想一步登天﹐立地成聖﹐無怪乎爲盲師時師所誤﹐而終在鬼窟中作生涯也。試觀世之一技一藝﹐亦必細心久學而後成﹐況此生死大事﹐爲天下希有之事﹐豈能容易而知乎﹖昔我仙畱老師﹐初在蜀川參學﹐來往於白石歸淸之間﹐十有餘年﹐未得究竟。後到漢南﹐以師事紅溝道人﹐其志愈堅﹐其行愈苦﹐八九年間﹐總無會心處。後遊甘肅臯蘭阿幹鎭﹐得逢余丈人﹐機緣相投﹐始明大道。以仙畱老師﹐志誠學道﹐功行異人﹐落魄江湖三十餘年﹐方能聞的香風。彼一切癡迷漢﹐朝學而欲夕得﹐昨學而欲今得者﹐何其愚哉﹖吾勸同道者﹐立不朽志﹐存長久心﹔除妄想念﹐重性命事﹔窮造化理﹐死心踏地﹔一層層剝進去﹐一層進一層﹔直剝到道之骨髓處﹐方見的大地塵沙﹐盡是珍寶﹔信步走去﹐頭頭是道﹔大徹大悟﹐通前達後﹔一往無前﹐何患性命不了﹐大道不成耶﹖

﹝學知盡心窮理﹐自克原始反終﹐是知行並進之學。知之者心﹐行之者身﹐知行並進﹐身心不貳﹐是爲腳踏實地。能自第一著﹐實實體返體還﹐玄關自開。玄關一開﹐金丹大道修復﹐不落虛妄。而致開之訣﹐端自克己第一著始。克己功法﹐端自淨心除妄始。從此死心踏地﹐一層層剝進﹐剝去一層﹐直剝到道之髓處﹐始知眞妄本無相﹐念妄則妄﹐念眞則眞﹐眞妄之現﹐現於念動。古哲故以念頭動處爲玄牝﹐蓋陽曰玄﹐陰曰牝﹐金丹大道﹐修返純陽之義。然而陽極則陰生﹐欲使个中無陰﹐無是理也﹐古哲修之﹐一歸於眞而已。是以日生日返﹐融歸於一。斯一難名﹐彊名曰竅。然則所謂學入關竅者﹐學歸於一﹐毋使陽散陰泛焉耳﹗生一日﹐返一日﹐學問豈有涯岸哉﹖故古仙云『元始天尊﹐開辟至今﹐無刻不采取﹐無刻不烹煉』者﹐則知元始天尊﹐無刻不事返還也﹐故無生老病死苦。謹按《修眞辯難》全部﹐闡發古哲欲發未發處﹐數不勝數﹐有功玄教之作。惟於玄關一竅﹐篇中節去自述一段﹐乃爲完璧矣﹗學者要知一身關竅﹐各有眞幻二气﹐是卽《易經》所謂『一陰一陽之謂道』者是也。玄門所重﹐在於感應。眞感則眞應﹐幻感則幻應。感應從類﹐其理如是。若然﹐彼家我家﹐亦各具有眞幻二气者也。古哲事空事寂者﹐志在克己以全眞也。至道眞源﹐不在气機之隱現﹐而在隱現莫測。心不之搖﹐念不之動﹐乃爲全眞。以眞感眞﹐玄關乃開。開眞﹐則所現所隱亦眞。隱現旣眞﹐則取煉還返無妄﹐而得效亦眞。蓋此玄關一竅﹐上包過去﹐下包未來。个中眞妄﹐各隨類感。隨感隨應﹐神祗無得暫阻。有此要妙﹐古哲鑑之﹐是以致功玄學﹐首以克己爲第一著。悟元子取以此篇作全部關束﹐深得古人著書宗旨。學者愼毋以有一節之失﹐乃置全書於髙閣。悟元子之失﹐正是智者千慮之一失。余爲參證﹐乃正愚者千慮之一得。余學問較之悟元子﹐豈僅小巫大巫已哉﹗是余眞實語﹐筆以告夫同志云﹞跋

原夫至道世傳﹐由於丹書之多隱寓﹐其源由一密字誤之。豈知所謂密者﹐冷暖自知之義﹐學者要知人與地天﹐同出一道﹐人知循行還返﹐爲克奉所生﹐而知全受全歸之孝子。以理而論﹐豈有奉親之子﹐而返遭天譴乎哉。且聞地天無心﹐心寄於人者﹐故人有補天醫世之職。然則著丹書﹐授眞訣﹐導人修眞﹐是猶教孝教忠也。而謂反遭刑戮﹐有是王章否﹖但其中原有至危至險之機﹐學者要知天有修羅﹐地有羅剎﹐人有道跖﹐身有尸賊﹐修或不純﹐尸賊內感﹐後元機應﹐捷如影響﹐招之使來﹐復逆其趨﹐大禍立至﹐不知者﹐以爲奉道遭譴﹐豈知一己未克之故。苟知一念不雜﹐置此身心於先天之先﹐尸賊自泯﹐元神獨露﹐以先感先﹐以一感一﹐不隔一紙﹐呼吸自通。痛癢自關﹐如睫護睛。不待招攝﹐天神立應﹐何憂乎修羅﹐何憂乎羅剎道跖哉﹗人特不知自泯尸賊耳。況此至道﹐兩大受之而付於人者﹐人所以授﹐互相發明﹐不得謂之漏泄也。但以至道玄微﹐無形無象﹐無聲無臭者﹐至人知之﹐欲以授受﹐理惟以有形無﹐以實形虛﹐故有種種譬諭﹐隨機拈指﹐何嘗存有隱祕哉。是猶西教月下談性﹐指月以示﹐何等顯明﹐無如學者認指不認月﹐傍有銅盆﹐乃扣示之﹐蓋示圓滿無缺耳﹐不意學者退而省之曰﹕性無定體﹐有直有圓﹐且有聲﹐聲則嗡然﹐餘韻悠長﹐洵足感人心志﹐如此﹐因而自信通徹佛性﹐輾轉示人。噫﹗是豈教者之失示﹐無如學者之錯會何﹗然則至道之失﹐乃由學者之錯會﹐故有聞而大笑者﹐此悟元子所以復著後辯歟﹗然猶有會指會盆之謬。余於玄關一竅論見之﹐夫其所謂髙五闊四者﹐乃從五千四十說中悟入者也﹐豈知玄關一竅﹐玄關卽玄牝﹐玄牝卽身心﹐身心卽虛實﹐虛實卽陰陽﹐陰陽卽坎離﹐坎離卽地天。水在地中行﹐言水地在其中。經云﹕天一生水﹐地六成之。是言此竅具有生成二義。竅卽身也﹐身卽關也﹐玄卽天也﹐天卽一也﹐一卽心也﹐故曰心包萬物﹐又曰心包天地。究其妙義﹐金丹大道﹐只一心學焉耳﹐放之則彌六合﹐捲之則退藏於密﹐是亦一虛一實﹐一有一無﹐有無相將﹐實虛相形﹐眞一乃現﹐此之謂有無不立﹐實虛不住﹐是爲修眞之密旨。斯旨也﹐超天地﹐出五行﹐故能位育天地﹐造化三才﹐而心爲道心﹐不可得而名﹐彊名之曰玄竅。一落擬議﹐便非眞正玄況﹐萬不可得而尋入矣﹗是乃是書全部大關鍵﹐不可不明﹐爰爲識泄於後辯序首。金蓋後學閔一得謹跋。陰符經玄解正義歸安閔一得箋注武進瞿曾輯參訂

《陰符經玄解》者﹐範一中所著﹐名曰玄解而義不軌於正道﹐遺誤非細﹐故述本經之義以正之。一得亦深懼饒舌之罰﹐惟是陰符經注凡數十家﹐各有玄義﹐何敢輕議﹐而謂是的解﹐則未能洽於心。先師太虛翁遺有泥丸李眞人《三一音符》一書﹐其後跋有曰﹕陰符一經爲崆峒授受之文﹐不得口傳﹐無由心領。吾昔受教於二五道人﹐退而思之﹐說𨿽切近﹐而謂大道已賅﹐則心悉不安﹐反復探索有年。一日泥丸老師自遠方來﹐謂余曰「余昔所聞﹐實是古仙因文會意﹐奧訣貴能通會﹐捨迹求玄則得矣。近聞自牧氏著有《陰符發祕》﹐然其言運心不普。夫陰符正宗﹐太上傳之西域﹐達摩東來復傳中國﹐此卽世間教外別傳﹐乃卽心卽佛卽色卽空之妙旨。我宗祖師長春眞人身體而力行之﹐其道傳自火龍眞人﹐重陽王祖。王祖晚歲得聞﹐取以印證於純陽呂祖。呂祖曰﹕是經玄旨在於觀天執天﹐相機取捨﹐作用合時。个中玄義在於日月一節。陰陽體異﹐立基各判﹐各有妙用在於愚人一節。別開生面﹐觸處洞然﹐皆有滴滴歸源之妙﹐在於人以一節。究其啟發心傳﹐在於不字﹐訣中之訣在於是經末節﹐是皆於虛極無極中討消息。而其入手在於靜字﹐致之中和在於殺﹝去聲﹞字。更須於末節奇器兩字裏作胎養入聖之究竟﹐蓋有澈終之妙在也。汝可先於篇中盜字參之。盜者﹐物次於皿之謂也。按此盜字﹐已爲奇器﹐兩字作引﹐但此盜字尙有端倪﹐而所次惟元﹐聖人言之﹐蓋惟培養色身﹐而元中有一故。亦可謂之培性﹐令汝先參盜字者以此。至於奇器之爲物﹐難言也﹐迹求不得﹐形忘乃現。聖人以道不外身﹐用以渾煉﹐煉成神捨。動時鳶飛魚躍﹐靜則萬籟無聲。白長眞元日返於一﹐不復有我﹐神捨靖矣。然有鄞鄂尙未修焉。於是聚精會神﹐虛位以凝眞一﹐擴充一身﹐以渾合三才﹐須等色相於虛無﹐持之以俟時至﹐三才之元必合个中﹐富庶若固有之化化生生﹐聽之自然﹐純之又純﹐三才之元化成一寶珠﹐惚兮恍兮﹐懸於我前﹐鄞鄂完矣。已而珠我忽合﹐惟覺光明無際﹐此則三才眞一與我眞一合一不二﹐乃謂胎結於器﹐卽奇器也。奇器之用大矣哉﹗然窮其初功﹐還自煉己始﹐煉已功熟﹐乃可從事奇器焉。經𨿽示末節﹐而此理﹐聖凡男女咸各具於性體者。世人專貼男子說﹐誤也。第其正用﹐卻在天人合發一節。故曰﹕不得口傳﹐難以心領。是經之大略如此。讀是經者心眼貴明﹐離合字體﹐固爲玄妙﹐然須會而通之﹐維持調護﹐觸類圓通。法無定法﹐不外於消息生殺四字。蓋有雙管齊下處﹐指不勝指﹐處處有之﹐切不可忽﹐尢不可穿鑿。一失正旨﹐而橫墮歧三肢﹐救不及救者也。居﹐我語汝﹐從事此道步驟惟三。始則自有入無﹔繼則無中識有﹔末則攝有歸無。是卽退藏於密之義﹐無非出於自然。蓋有莫之焉而爲者在也。天仙大道備是經矣。修道而捨是經﹐將何所適從。以是經爲體﹐大用之則可醫世﹔小用之則三千行滿﹐八百功圓﹐亦可以證果。王祖拜而受之。斯論也﹐王祖述之﹐邱祖志之﹐未嘗筆之書﹐歷授至余。近聞好事者誤會正解﹐語涉陰陽邪說﹐是爲禍世之文﹐余爲世直述玄旨。汝其志之。」太虛翁拜而受之﹐筆此語於《三一音符》之後。是書蓋與陰符經相表裏也﹐一得藏之四十春秋矣。玆因門下施生兆麟於案頭探閱《陰符經玄解》﹐質之於余。余取閱之﹐不覺爲之三嘆。是難蓋沈陽範君儒名宜賓者﹐據所聞而述﹐其志可嘉﹐惜所聞不全﹐故其所解不正。味其語句﹐中溺邪說﹐而以世傳拆字訣証之﹐正合泥丸眞人所謂禍世之文。今且收入道藏。蓋我祖我師必早知之﹐故宣明玄旨於八十年前﹐以救後世之迷惑﹐可見大道不終晦也。一得旣沐師傳﹐敢避玄罰乎﹖爰爲謹述於範注之右﹐名是書曰《陰符經玄解正義》﹐志在紹述師傳﹐昌明正道﹐不自覺其措辭繁瑣﹐不合疏注體例﹐見者諒之。

一得又按﹕《陰符經解》《道藏輯要》所載者﹐有十眞集解。十眞者﹐赤松子﹑子房張眞人良﹑太極左宮葛仙翁玄﹑西山許眞人遜﹑正陽帝君鐘離祖師權﹑純陽帝君呂祖師巖﹑華陽施眞人肩吾﹑至一崔眞人﹑明公海蟾帝君劉祖師﹑玄英淸虛曹眞人道衝﹐蓋系憑沙演解者也。又有唐通玄先生張果注﹑元混然子王道淵注﹑明時復初道人髙時明訂正﹐亦屬乩筆。一本沈亞夫注﹑一本蒼崖氏注﹑一本元陽子頌﹐均屬乩筆。此外﹐古注善本有如﹕張洪陽序本﹐陳希夷珍本﹐李荃注本﹐朱紫陽注本。《輯要》均未收入﹐采書須具隻眼也。陰符經

範氏曰﹕陰者﹐太陰月也。符者﹐太陰與太陽相交﹐一年有十二次﹐合朔十二次圓滿﹐此合朔圓滿之期卽爲符候。第太陰借日生光﹐內含眞火﹐故又謂之火符至經者﹐卽月節有五六之數﹐如海之潮汐﹐不失其期之謂。前人以暗解陰及寸陰分陰之說﹐皆屬錯認。此乃顯言﹐太陰正見﹐太陰中有太陽眞火﹐在依符盜取﹐誠爲修道之玄範﹐是此三字爲全章之祕旨云爾。

一得曰﹕斯解甚切近﹐不支離﹐學者會斯解而歸於正﹐則無蹈空之獘。若泥斯解而以迹求﹐則惰入旁門﹐適以輕命矣。上篇

觀天之道﹐執天之行﹐盡矣。

範氏曰﹕道者﹐下交之義﹐如初功自首下走之意﹐合首走豈非道字乎。而道功一人成大﹐今言天﹐乃純陽之謂。第此純陽實非一人能成﹐必須二人﹐而二字卽陰之謂﹐以二人而合歸一處﹐又豈非天字乎﹖至觀字中具妙義﹐是用二口於佳花之上﹐自必有目見之機﹐故以觀字隱含其義也。第陰陽之闔辟﹐如天之虛靜﹐自然而然﹐現其交光﹐的須效天之逆行﹑執中﹑過渡﹐幸得一丸以爲造化樞機。人體此施功﹐則陰符之祕在此。二句爲全經之綱領﹐以起下文也。

一得曰﹕範氏不得眞傳﹐徒泥拆字訣﹐因以誣聖惑眾﹐縱其所聞有自﹐總是旁門。蓋此一節爲全經總冒﹐依經直解﹐重在觀天執天。是以天字爲體﹐觀字﹑執字爲用。是故曰道﹑曰行。道字無庸拆看。道字拆看﹐乃屬陰陽門不入品之最下乘。其門開自番僧﹐漢後傳入中夏﹐碧眼胡僧是也。世有其書﹐爲吾宗所鄙棄者。此道字直解爲是﹐天字亦然。惟觀字拆之卻有妙理﹐而又不從眾正體拆看。執字拆之亦有理。而采法須從觀字正體體入﹐加功於虛於寂﹐則个中妙義妙應﹐層出無窮﹐洵爲玄祕。吾願學者合而參之﹐其義極中正者﹐此節已有雙管齊下之妙。觀字知從正體拆看﹐則玄解自見﹐頭頭是道矣。

天有五賊﹐見之者昌。五賊在心﹐施行於天。宇宙在乎手﹐萬化生乎身。

範氏曰﹕二人之天﹐有眼耳鼻舌身之五累。識此五者爲我之累﹐是能見之﹐而功中卻不離此五賊之用。要我心識五賊﹐而以五賊致用於人﹐爲彼之累﹐切不可使五賊爲我之累也。蓋施五賊於二人之天﹐不過如芻狗之用﹐將陰陽我握在手﹐使五賊擾累於人﹐的須萬變應機﹐則萬化方生於我之身矣。

一得曰﹕範氏此解悖謬極矣。乃認聖經專爲男子而設﹐其見已私﹐是精靈作用﹐範氏未知思耳。詭道求成﹐必遭雷殛﹐死墮蛇狐﹐甚則淪入蛤蚧之屬﹐爲人作房中媚藥之用﹐其業報必至於此。豈知是節﹐乃聖人修省之學﹐發明上節觀執二字之旨。言五行正﹐則爲五徳﹐邪則爲五賊﹐重在一見字。偏勝則爲五賊﹐心能察之﹐而順天之施行﹐則可權操乎手而萬化生乎身矣。男女皆受天地之中以生﹐各正性命﹐豈有損彼益此之天道耶。謹按經旨﹐言五行之用﹐徳中有刑﹐制其過而用其中﹐則萬化之原不爲賊耳。是統男女而槪示修省者﹐斯之謂大道。

天性﹐人也﹔人心﹐機也﹔立天之道﹐以定人也。

範氏曰﹕二人之天﹐生來本小﹐有自然之五賊﹐此五賊之機現前﹐莫不生之於人心。心識此機﹐假目以觀﹐故稱機心也。知之者﹐息此機心於內﹐用此機心於二人之天﹐以立道基。而此道基之立﹐不離乎先天『六一之鉛』﹐正以『六一』二字指人以定之。是心與性﹐天與人﹐爲道之必用。無咫尺之遠﹐無絲毫之惑也。

一得曰﹕此解大旨已錯﹐何論其它。旣昧此節經旨﹐又不識得眞一﹐邪說溺心﹐故將立字拆爲『六一』。不知此節是言人稟天性﹐而人心爲萬化之機﹐經旨是示人盡性以立命﹐蓋以盡性爲道基耳﹗區區六一之鉛何足爲道基哉﹗彼認六一爲眞一﹐豈知六一乃眞元﹐是認民爲君矣。此節言性﹐下節乃言命﹐而保命在性﹐故須盡性以立基。只須順理直解﹐則上下貫通﹐立字何須拆會。

天發殺機﹐移星易宿﹔地發殺機﹐龍蛇起陸﹔人發殺機﹐天地反復﹔天人合發﹐萬化定基。

範氏曰﹕陽以星宿光明之機下照﹐是發於天也﹔陰以龍蛇起騰之機上現﹐是發於地也。此乃分而言之也。要合而言之﹐地發气騰固因天气之下交﹐卽天發之光明﹐亦因地气之上騰。而人察天地感應之機兆﹐使陰陽顚倒﹐逆回此气﹐全在二人合一不分﹐有一口之發﹐故於此際盜天地眞一之气﹐奪陰陽造化之玄。此正不生之生不化之化﹐反離爲乾之奧用。無非以向定之人而定我之根元也。此中天人合發—句﹐爲全經之祕密矣。

一得曰﹕此節乃極精大之理﹐柰何範氏誤用邪說以會之﹐是直癡人說夢。蓋此一節﹐所以立命﹐而注意全在性功。所謂『憑他風浪起﹐我自不開船』。言當靜定中看消息﹐雨過天晴﹐雲開日現﹐迎機以導﹐萬化自生﹐豈勞人力也哉。據理直說﹐可以會悟。所謂殺者﹐變化之理寓焉。蓋五行生气﹐莫不伏根於死气之中﹐如金生水﹑水生木﹐是金爲木之祖气﹐而木遇金則囚死﹐蓋生气藏於死气之中也。此卽慘舒互爲其根之機﹐非殺機則有伸無屈﹐而其道窮矣。星宿龍蛇﹐陰陽消長遞嬗之迹象﹔天地反復﹐陰陽顚倒之義理。化機生於逆中﹐生﹐順也﹔殺﹐逆也﹐逆以成順﹐則萬化定基矣。按上六句統言三才感應之妙﹐下兩句乃言丹道含有無窮妙義﹐而訣惟於自然機發之初﹐相機調撥﹐使無過不及﹐不先不後﹐間不容髮耳。此非虛之極靜之篤﹐無從下手﹐範氏謂全經祕密是也。然訛以坎陽爲眞一﹐而泥將合字拆作二人合口會之﹐則爲三峯家作證盟矣﹐於經旨豈不大謬哉。一解殺字作去聲讀﹐蓋卽易經謙卦之義。三才之情之性﹐無不惡盈而好謙者。第按此義乃用於機發之後﹐爲承啟交關時手法﹐亦丹道須知之要著也。節中定字﹐亦含有定訂兩韻妙義﹐此等作用無非爲得眞一張本﹐眞一得則基立矣。然非智巧所得取者。苟或蒙昧﹐則當殺不殺﹐欲定不定﹐求合不合矣。失之毫釐﹐謬之千里。此節中之大關鍵也。

性有巧拙﹐可以伏藏。九竅之邪﹐在乎三要﹐可以動靜。

範氏曰﹕眞一之气生自小中﹐非功不能勾取﹐非手不能托出﹐其用得宜全憑心生。若爲性所使﹐𨿽巧而返拙。不爲性所使﹐似拙而正大。巧則退伏藏﹐密之爲正﹐似拙實巧之作用也。掠取眞陰中之眞陽﹐伏藏於密﹐前後升降﹐以周行任督﹐流通而不滯。所以能悠久長存﹐正長生須伏气之謂。庸人不知伏藏之奧﹐不謹九竅之邪﹐故失其生。而九竅之最靈者﹐無過耳目口三者爲至要。是三者用於動靜之中﹐如太上所云﹕欲翕故張﹐欲弱故彊﹐欲廢故興﹐欲奪故與之爲也。而三藏於一﹐一中含三﹐𨿽專指此三者﹐而又不離西女爲要﹐隱在其中﹐爲聖功喫緊處也。

一得曰﹕此性字﹐指气質之性﹐伏藏不動之義。拙者﹐錮於陰濁之累﹔巧者﹐亦役於事物紛應之累。皆當伏藏不動。久則大慧可生﹐巧不足言也﹐拙不足爲害也。謹按此節乃承上「基」字說來﹐言人秉性有巧拙﹐能知伏藏不用﹐則可不爲九竅邪引。忘巧化拙﹐訣在知守三要。須動而勿動﹐所謂靜亦靜﹐動亦靜也。此卽靜能生慧之義﹐是示人養性之訣也。範氏中溺邪說﹐又不明性命宗旨。何謂勾取手托乎﹖性可覺而不可持﹐命可見而不可執﹐是皆極虛而無體質者也。性命皆在虛寂中﹐生龍活虎﹐古經言之。乃欲於西女凡體中勾取而手托之﹐其惟癸水乎﹗丹書曰「見之不可用﹐用之不可見」﹐範氏應亦知之﹐何得出此門外漢語。況坤中坎一尙屬眞元﹐何關於性﹖其視性爲何物歟﹖此節乃爲循行上節失手者而發﹐下節亦然。此節眼目在伏藏﹐下節乃承此節末句而發。究其主腦﹐要在明心﹐心明方能審機云爾。

火生於木﹐禍發必克﹔姦生於國﹐時動必潰。知之修煉﹐謂之聖人。

範氏曰﹕首二句言人無戒定之篤誠﹐爲識神所使﹐投身妄作﹐一失其眞﹐化爲死腐﹐如火發木焚之諭。中二句乃雙關爲言﹐亦可如上二句之意看﹐又指三女爲姦。因有生於其身之動﹐我又因其動使之必潰﹐於天人合發之時﹐運我自然之殺機﹐返後天爲先天。知用此矢口之修﹐可謂聖功之人。第此聖字耳﹐爲坎口爲離﹐正謂坎離相交﹐得眞一之炁气﹐歸入中土爲王也。此聖字幸勿略之﹗

一得曰﹕範注大謬﹐不可從也。不惟知字謬說﹐聖字解法亦不合字義。聖字正體從壬不從王。按此一書以知字爲體﹐修字爲用﹐承上節下句說來﹐其節旨在一知字﹐蓋有體而後有用﹐不知如何得修。修者﹐修之於動靜之機﹐未現之先也。知機乃可下手﹐故知節旨重—知字。自可依文直解﹐無庸於字畫中別尋祕旨。其大要在五行之播﹐不可縱而無節﹐是承上文而言﹐蓋示毋忘殺字義耳。首二句乃言生中伏殺﹐中二句乃言安不可懷﹐末二句乃言知修之妙。據文直解言生之過則殺機動﹐賊我者在內不在外也。火本木中所生之气﹐而火發則木毀。姦本國中所生之人﹐而姦動則國破。幾有防不及防之禍。機已發動則無及矣。其機爲何﹖生之過而無節制則爲禍爲姦﹐聖入戒之。治世修身﹐道無二致﹐是經本義如此。範氏之說極謬極曲而曰聖功﹐是直誣聖也。至如拆知字作矢﹑口解之﹐自有三皇玉訣可證。範氏所解﹐乃用近世傳流口訣﹐不知玉訣所示﹐極堂皇﹐極冠冕﹐𨿽處通衢大庭﹐有矢口之用﹐豈僅不寬衣﹑不解帶﹐卽使彼我不面﹐亦且遠近不隔﹐所謂山河大地莫非鼎鑪﹐蠢動含靈無非藥物。第當空我色相﹐寂我思慮﹐只存—炁﹐無際無邊﹐六合三才﹐視同粒粟。我之个中光華內透﹐有若應感而出﹐其直如矢﹐旋見聖日聖月﹐金光照耀﹐五彩雲霞﹐浮空隨注﹐疾若飈風﹐無遮無礙。已而日月合壁﹐懸我金庭﹐漸近漸縮﹐其小如豆﹐恍若佛前琉璃燈﹐个中大無不容﹐細無不納﹐此之謂口。斯時不起一念﹐初必有物來自虛無﹐覺我此中得有萬種充和況味﹐但可領會﹐莫可端倪。三聖謂此是眞元之至﹐尙非眞一。眞一之來﹐亦倏然自入﹐寂無聲色﹐惟覺此中萬分泰定﹐安若盤石﹐而莫可形容。眞元眞一﹐如鏃之赴的﹐此之謂矢。蓋卽佛氏所稱牟尼阿利也。夫口也者﹐蓋我道宗所謂玄竅﹐按卽是經末節之奇器﹐一拳打破﹐是卽佛氏之彼岸﹐儒家之無極也。昔如來說法﹐彼國從學五千眾﹐乃於寂定光中﹐眾見一光直入佛懷﹐佛若沈醉而蘇﹐故有五千退席之說﹐蓋言弟子訛認佛倦而退。是可爲矢口之一證。範氏末之聞耳。若夫經中故字﹐不必從拆字訣會﹐卽以拆字論﹐亦自有正義。是言文勝之機﹐則當反古﹐此卽老子遊心於物初之義﹐柰何證以三峯家作用哉﹗以上數百字﹐天仙大道盡泄於斯﹐原不應筆於此節﹐只因點破矢口。若不和盤托出﹐則此知字精義不顯。非以功到此節始用知字也。以經義言之﹐自在天人合發二句中耳﹐見者審之。中篇

天生天殺﹐道之理也。

範氏曰﹕天生者﹐常道之順行也﹔天殺者﹐返道之逆行也。今以常道自然順行之身﹐行逆道自然逆回之奧﹐故謂天生天殺。而此專用逆回顚顚倒倒之妙理﹐方謂成聖登眞之大道也。

一得曰﹕此節蓋承上篇天發殺機一節之義理﹑條理也。五行無殺機﹐則四序雜施﹐而無循環之理矣。殺中有生﹐藏生於殺﹐所以秩然有理﹐遞嬗而不窮也。

天地﹐萬物之盜﹔萬物﹐人之盜﹔人﹐萬物之盜。三盜旣宜﹐三才乃安。

範氏曰﹕萬物之榮枯隨天地之運轉﹐故天地爲萬物之盜。人不能持守﹐被萬物戕賊其眞性﹐故萬物爲人之盜。人若能保固不失﹐掠取萬物之眞﹐故人又爲萬物之盜。三次之盜﹐始成一爻﹐九次之盜﹐方全幹卦。个中之先後﹐不過用人之—口以合其宜﹐則三爻無非以女而得安全也。

一得曰﹕舊解「天地﹐萬物之所盜﹔萬物﹐人之所盜﹔人﹐萬物之所盜」﹐此解最爲直截。謹按﹕經義承上﹐發此篇第一節

玄理﹐而以三才諭三田。用時取宜﹐無違自然﹐而各有歸束﹐一如奠安。三才之道。盜字解見上。太虛翁謂下篇之奇器﹐物物自具﹐故能互相爲盜。究此字之妙義﹐必須口授。然不外乎若愚若拙而又若虛﹐則此字之體用全備﹐斯能物來卽納﹐次猶捨也﹐器能容納則物得安﹐大要在一和字。而範氏乃謂得女而安﹐異哉﹗所謂旣宜且安者﹐蓋言三田皆宜充裕耳。第三田之充裕﹐各有一物﹐而馴致充裕﹐自有步驟。精充則气充﹐气充則神充﹐神充精乃足﹐此則又有一道焉。此節精義如此。是則三才奠安之祕旨﹐其義見於下節。

故曰﹕食其時﹐百骸理﹐動其機﹐萬化安。

範氏曰﹕故也者﹐接上文之安字﹐安﹐十字於口﹐以返口中之眞一。斯有「故曰」之用。食者﹐食大藥也﹐卽「得之者﹐常如醉」之謂也。然必因彼之時至。而彼之時至﹐必有機現動象。是機之動象現﹐乃正食彼之時﹐卽『人爲萬物之盜』也。但此兔髓烏精﹐人一食之﹐則周身之骸盡皆通理。濁陰逐而化淸陽者﹐必素日之退陰符進陽火周行之功。有萬徧之化精气神﹐是故一食之得安於化。此萬化又豈離女而得安乎。

一得曰﹕不失其時﹐而後能食其時﹔不佛其機﹐而後能動其機。故曰二字藏有妙義﹐亦見三皇玉訣。其訣惟在返還而不流復於邃古之初﹐復命之義也。致一之訣﹐其惟「曰」字乎。「曰」也者﹐个中有一萬緣放下意﹐縮身世入我个中﹐其大無際﹐一任气機流行﹐如雲如霞﹐忽復萬籟俱息﹐內外安定﹐卽以意凝之﹐但覺油然﹐寂寂無聲﹐三聖謂是眞一之來歸﹐乃是曰字玄象﹐此則所謂無象之象也。若泥於形﹐則所得必僞。能從虛無入手﹐則曰時曰機﹐皆合道矣。範氏所述﹐原屬古仙假外眾說內功之口訣﹐而云「豈離女而得安」﹐則打入邪說矣。竊按﹕古字﹐知字﹐故字﹐曰字﹐虞字﹐聖字﹐等等均以識時爲要。然範氏但知泥用一時﹐不知時時可用。蓋時有活定兩說﹐非僅子午有活定﹐自子至亥皆有活定。所謂眞一眞元﹐不外一身﹐而又不泥一身者。大約於起功之刻﹐自辧所值景況以定其時﹐此法最活而最靈。以一身言之﹐其時有定活﹔以三才六合言之﹐其時亦有定活。故其互相感應也﹐定則應定﹐活則應活﹐間不容髮﹐是以時之中有機焉。時到則機動﹐機動則化行﹐是乃自然之妙理﹐自然之大道。範氏直坐井觀天耳。

人知其神之神﹐不知其不神之所以神。

範氏曰﹕神者﹐陽也。神之神者﹐陽中之陽也﹐卽玄之又玄之謂也。但此眞陽藏於眞陰之中﹐而取此眞陽是矢口而得﹐呂祖所云口對口之神用。試思以知字中分﹐豈非矢口兩字乎﹖故謂之知其神之神也。第此之用﹐不離乎尋常平淡﹐無一毫矯揉造作之舉﹐似無爲而卻有爲﹐有爲中又卻無爲。故謂之知其不神之所以神也。要知取此陽气﹐的以奇器﹐用不神之神法﹐方其陽气之來﹐正父母未生前之始气也。

一得曰﹕此兩知字﹐範氏未得眞傳﹐流入邪說﹐蓋不聞虛無之中的有交感之妙義耳。此節上句乃指物我气神相交於虛無之中所生之眞元也﹔下句乃言三才眞元發揚於上之气﹐感我之气神上達而應之凝之﹐則虛無之中合並而生眞一也。謹按經義﹐言取物我平感合生之物﹐不過眞元﹐故謂之神之神﹐不足貴也。能得彼我气神上感兩大人元降合虛無而生之物﹐乃是眞一﹐得而有之﹐始成聖眞之胎﹐是爲至寶。神與神合﹐故謂之神之神。至合中所生之一﹐則虛極矣﹐不可以神言也﹐故謂之不神之神也。語气偏重下句﹐故有知不知之別。

日月有數﹐大小有定﹐聖功生焉﹐神明出焉。

範氏曰﹕日陽體屬離﹐陰之小﹔月明體而屬坎﹐陽之大。各有其數﹐日數須足十六﹐月數須足五千四十八日。人以日月之行度爲言﹐非也。至云前三後三者﹐乃言甲庚之並﹐丁壬之合也。假如成幹之初爻﹐先用甲前逆排三位癸後之壬並之﹐次用庚後順排三位之壬﹐亦是甲前逆排癸前之壬並之﹐末又用甲前逆排三位癸後之壬並之。此正前弦之後後弦前﹐前三後三之訣也。如此三並而成幹卦之初爻﹐如此九並而成幹卦之三爻﹐方至純陽地位。此必日月之數足定﹐用此成聖之功﹐使五行攢簇於中宮﹐而神人生焉出焉。是神人生成﹐非日月相並爲明﹐未能成就﹐此正不神之所以神也。第此之云前三後三﹐前弦後弦﹐甲庚丁壬之指﹐卽是火符也。日月數足﹐卽火符數足。發現之機﹐正知其神之神也。呂祖師所云「遙指天邊日月輪」﹐又云「地下海潮天上月」﹐崔希範云「天應星﹐地應潮」﹐莫不本此解。實陰符成聖之大道﹐千古不傳之奧義也。

一得曰﹕日月計庚甲﹐小大言陰陽﹐自是易理﹐範氏之說是也。謹按此節發明上文「人知」句義﹐實爲千古—鼻心傳口訣﹐而經卻以人知言之。蓋黃帝時﹐修道者多﹐此種經義﹐人人知之﹐故曰﹕人知其神之神也。範氏不悟﹐以此節爲不傳之祕﹐是以此節爲不神之神﹐未聞陰符最上上乘功法耳。蓋此節尙貼陰陽兩家數足時至機動之傾﹐平透平感之火候。未曾說到六合三才普感普應渾—合交合生之修。然已聖功生焉﹐神明出焉。先師太虛翁故謂此節是貼上文首句說﹐若夫最上上乘是從天地未有﹑父母未生前落腳﹐故無陰陽﹑五行﹑年月﹑日時等用。一俟機動﹐節情歸性﹐成一寶珠﹐吸入奇器。日積月累﹐竟與三才眞一合一不二﹐乃成聖胎。如是則三才壞﹐而我自長存。是爲三皇時玄修功訣﹐尙非黃帝時人所得其知之祕。上文下句乃指此﹐故有不知云云。星乃百尺竿頭功法﹐左右逢源﹐天下歸仁之妙道。一得所聞於先師者如此。然先師又謂此節玄理乃立身之本﹐此節遺忘﹐則最上上乘無由以精進者。此一節何可暫遺也哉。

其盜機也﹐天下莫能見﹐莫能知。君子得之固躬﹐小人得之輕命。

範氏曰﹕盜者道也﹔道者盜也。聖功作用﹐觀其機以施盜於二人之天。則一匕之眞陽莫能目見﹐其下一匕之眞陽惟憑矢口中得之。君子知二人之寸陽﹐必須以十字大口小口之法方得返來﹐以固其躬而長存也。小人不能自守﹐恃才忘作﹐流於邪道﹐喪身不悟﹐故雲輕命。此示人之邪正之吉凶也。

一得曰﹕此節「其」字﹐是指上節所言之道。盜者﹐密取而藏之之義。機者﹐彼我所發之機也。不藏則散﹐故貴知盜。莫能見﹑莫能知﹐故曰盜。然貴存普心﹐毋使偏勝。蓋含有「取與」兩義。知此謂之君子﹐昧此是爲小人。此其中蓋有天命在焉。觀天執天者﹐何可忽諸盜機。合乎天則固躬﹐挾私以盜適以輕命矣。得者何﹖得此取與之道也。謹按此節尙屬小試之道﹐故有此誡。範氏見不及此﹐故其所解﹐墮入輕命一流﹐不可從也。下篇

聾者善視﹐瞽者善聽。絕利一源﹐用師十倍。三返晝夜﹐用師萬倍。

範氏曰﹕此指功中遇用美口之時﹐必須如聾者之善視﹐瞽者之善聽。二善諭專字之義﹐又含用口而心無口之謂也。要知功中用盜﹐非口不能取。絲色眞一源頭之利﹐惟口一源之用最爲至要。是先以耳目之用於機﹐得機上始用其口﹐而口一用﹐又緣十字以得之。果以十字而三返根源﹐眞如用兵師之危厲。此正火裏栽蓮﹐誠有萬倍之獲。是全耳目口宵旦不輟﹐以成盜機之利﹐以起下文機心之用也。「倍」字另有妙義﹐未敢筆之﹐請勿略也。

一得曰﹕上中兩篇言其義理之當然﹐个中利獘亦道及。下篇所言乃是功法﹐而義理遇焉。從而去取損益於其間﹐則法備矣。統而體之﹐在專一﹐在至靜極虛而中無人我﹐一任自然﹐有有無無一以气機視之。此中常寂寂﹐忘其寂﹐則可運至常應常靜。謹按此節首二句「專」義也﹐第三句「一」義也。目利視﹐耳利聽﹐聾瞽能絕其歧﹐則源一也。其第四句集「益」之義也﹐而驗於此得三返句﹐「恆」義也。師﹐眾也﹐《易》師卦之象言畜眾也﹐此正儔人廣眾之中有歸仁逢源之大道。三返晝夜﹐三十六時也。三十六者﹐陰數之極。言能專一而恆﹐則陰盡化陽﹐三十六宮都是春也。十倍﹑萬倍﹐約詞也。言專一則能用眾﹐恆則愈能倍用之也。「倍」字拆看﹐乃陰陽門地天作用﹐須連十字合參。「萬」字拆看﹐乃「艸禺」兩字﹐艸屬坤气﹐禺屬陰類﹐此就範氏解法言之。按理而論﹐用倍字作用較勝範氏所宗。然按正義只言道不孤修﹐學者能循是經正宗﹐縱在一室孤修而虛空感至眞一﹑眞元﹐采不勝采﹐竟有十倍﹑萬倍之獲。是經正義不在拆字也。謹按此節意在立命﹐而辭旨注在性邊﹐蓋以命圓在性耳﹗學者審之﹐則知所事矣。

心生於物﹐死於物﹐機在目。

範民曰﹕心爲物機所牽﹐是爲物之用﹐𨿽心生而自促其死也。心不爲物機所牽﹐將物爲心所用﹐是心死而自得其生也。此正不死不生﹐不生不死之謂也。然生死之途﹐用目觀機﹐而定正爲辦道之津梁。心假目之用﹐必學如死人之不動﹐爲最要之上著也。

一得曰﹕引於物而情動﹐爲生於物。役於物而神耗﹐耗則獘﹐爲死於物。心因物而生死﹐實則已無生死。凡生於物之時﹐而能覺照﹐則無死機矣。其機惟目見之。目乃天目﹐位在兩眉之間﹐非兩目也﹐是爲眞一之所憑臨者。用目矚機﹐機緒萬端﹐變幻莫測﹐目能見端識緒﹐見緒識端﹐而機莫遁矣。目之用大矣哉﹗故曰「心生於物﹐死於物」﹐又曰「機在目也」。此示人須憑眞一爲宰耳。知用與否﹐乃在一心﹐故貴心明。心明乃能見性﹐故學以明心地爲澈始澈終要著。按此目字﹐卽上篇觀字之主腦。聖人所以用目者﹐蓋以明心﹐意在言外。靜揣上下經文﹐厥旨自見。

天之無恩而大恩生﹐迅雷烈風莫不蠢然。至樂性余﹐至靜性廉。天下之至私﹐用之至公。

範氏曰﹕二人之不間﹐不作塵情之拘擾﹐全無常道順生之爲﹐是爲無恩。俟其時至機現﹐是大藥生矣。當此之時﹐須分別壬癸﹐使庚甲相並﹐吞入腹中﹐返成幹體﹐而得長生﹐豈非大恩乎。然金木之並﹐不過烈風之頃﹐再加當頭一震﹐躍然蠢動﹐頓脫狂迷﹐天眞吐露矣。全賴神此—擊。故呂祖云「霹靂聲中自得根」之語﹐堪爲證據。但生來一厶之小土﹐擊出兌中一絲之白金﹐食之𨿽小而堪充六合。生來一厶之小土﹐原來淸靜﹐承受一滴之靑陽﹐凝然不爭。其廉小﹐但二人一厶土之功用﹐固屬不可見之私爲。而我太空一震﹐得返成眞﹐卻顯現人我一厶土中爲用﹐故又謂之公。是此四至字莫非歸中守中之旨也。

一得曰﹕至樂﹐性之動也。餘者﹐溢於外也。至靜﹐性之定也。廉者﹐約於內也。雷雨之動滿盈﹐故有充溢之應。迅雷烈風必變﹐故戒侈放之愆。「莫不蠢動」﹐是用之公。惟修道者﹐感風雷而受益﹐是獨得天恩之私也。此節玄理如此。聲音之感﹐莫大於風雷﹐此節是承上「善聽」之義﹐上節承上「善視」之義。二節言視聽之靈。應機不泊﹐而後有下節制禽之作用也。範氏之說﹐亦可節取﹐然只可會其意﹐而行之於虛寂之中﹐一或泥迹﹐便非大道。

禽之制在炁。

範氏曰﹕此專言炁﹐正明天人合發之妙。是用炁而不用形之作用﹐如鶴以聲交也。其用炁之旨﹐非身中之炁。若不以功力制之﹐炁亦不來﹐而我之任督不通﹐升降路塞﹐縱得亦失﹐無招攝伏藏之所也。蓋炁卽陽﹐人得陽則生﹐失陽則死﹐人爲仙鬼之各半。行此功者﹐正去陰益陽之爲也。但神旣迷亂於紛華﹐气又虧失於愛欲﹐非此相機以制﹑相感以炁之妙﹐何能返還於本原也。

一得曰﹕範氏此節﹐不愧玄解二字﹐實爲無有遺憾。惜上篇觀字不從洪武正韻拆看﹐訛從貼體﹐乃有用夫二口於隹花之上云云。若以隹字拆看﹐則便知此篇此句之所以然矣。蓋隹﹝音追﹞乃靈敏之鳥﹐機觸立作。故著「見」字於右。所以察夫隹性﹐用炁以制﹐使隹勿覺。已而時至機到﹐二炁旣見﹐則自貪合忘衝。觀字之義如此﹐而作用在—炁字。此炁何炁﹖坤元中炁是也。蓋斯禽爲離鳥﹐含有眞精流珠是也﹐其性靈敏。參同不云乎﹐「太陽流珠﹐常欲棄人﹐卒﹝音猝﹞得精華﹐轉而相因」。金華者何﹖坤元中炁是也。及其時至﹐坎髓上升﹐是爲兔髓﹐坎離一合﹐化爲白液﹐凝結至堅。凝結則不飛﹐所謂制也。其效如此﹐乃自然之妙用。究其得致之訣﹐在乎渾穆之中。易曰﹕至哉坤元﹐萬物資生﹐乃順承天。是此節之精義﹐範氏尙未見及此。

生者﹐死之根﹔死者﹐生之根。恩生於害﹐害生於恩。

範氏曰﹕死者﹐常道之爲也﹔生者﹐逆道之功也。常道生人﹐是心迷於情欲﹐則精气神失﹐必至於死。故以生爲死根。逆道生身﹐是心死於情欲。則精气神全﹐必至於生﹐故以死者云爲生根。紫陽所云「但將死戶爲生戶﹐莫把生門當死門」之謂也。總之﹐用逆道之伏藏﹐身未死﹐先學死之道﹐始得生全。卽龍蛇起陸﹐緣於豢養气血之騰﹔雷震風行﹐因於丹臺月印之候。故爲恩生於害。姦邪蘊國﹐將成盜奪必潰之機﹔葉茂花明﹐實陰盡陽回之應。故爲害生於恩。下二句正火候之謂。其火候與刑徳相負之機﹐請合參焉。

一得曰﹕五行生死互爲其根﹐故恩害亦相倚伏﹐此節順文直解足矣﹐是爲下文作一提頭﹐乃承上制字之義。總在能察气機﹐不使過而偏勝﹐相機而反制之﹐則得矣。是有「害以成恩﹑死以成生」作用。下節妙旨乃教人下手施功之法。其火候在時﹐所以審气機先後之倚伏也﹔其采取在物﹐所以調濟吾身陰陽之偏勝也。厥用至玄﹐厥機至幻。然不外乎此節之所言也。此節之旨﹐言能盡性者﹐乃能致命。此節以後﹐純是命理﹐其中仍有性以主之。範氏此節所解﹐亦有可采處。

愚人以天地文理聖﹐我以時物文理哲。

範氏曰﹕禺者﹐母猴也。禺之天地﹐至气數充足﹐自有光華之文理發現﹐以爲坎離相交﹐入中成土之兆也。是此觀天察地之旨﹐非天星地文之俗學﹐實乃日月有數﹑小大有定﹑天人合發之玄範﹐爲奪神功﹑攺天命之道﹐盡在於玆。故以天地文理爲聖者﹐知愚人之謂也。我則以日月之數﹑小大之定﹑機現之時﹐用不神之神﹐令其必以盜機以發現光華時文之理﹐合聖於哲。更能於物誘紛紜之際﹐令其就天地文理爲聖者默運其气機﹐因能以物理之哲明於我也。而此時之文理﹐乃吾人從朝至暮﹑至親至近﹑極平常處。正聖凡轉關之要訣也。吾人不可錯認﹐請詳參焉。

一得曰﹕顯於外者爲文﹐通於中者爲理。聖哲皆明曉通達之。稱天文星辰也﹐地理山川也﹐𨿽明於象緯堪輿﹐是天地之迹﹐非天地之道也者。時者﹐賅天人而言。天有定時﹐人身有活時﹐其遞嬗隱現皆有釐然之文﹑秩然之理﹐施功不可錯也。時之用大矣哉﹗物者﹐對我之稱﹐謂人也。迹象之見於下者﹐蔚爲人文。神气之發於上者﹐各有條理﹐感合不相紊也﹐物之用溥矣哉﹗言志於道者﹐莫不遠求於天地。時物者﹐人之所忽﹐而不知大道卽在時物之中。气機之流行天地者﹐推算而符目之所見﹔消息之感通於時物者﹐默體而符目之所不見也﹐此陰符之旨也。直解之理如此。按此節是示兩家各正性命之大旨﹐具有雙管齊下妙理。拆愚言愚者﹐指女人之心而言。《左傳》﹕女﹐陽物也﹐其性專靜。當以用心入手﹐故宜以自身天地文理融會貫通﹐時感合虛空所生之眞一﹐以爲聖胎。我則以無心爲用者﹐故但於時物文理充足﹐機現時﹐極虛極寂﹐機自來合﹐以眞意包之﹐乃成聖胎。蓋禺本無心﹐其機易感﹔我本中實﹐非虛莫納。其理如此。陰符正旨﹐禺我各處一方﹐各有气機外透而气機各不離其體﹐乃有若現勿現之玄﹐三才一元充滿六合﹐彼我克修﹐各自達於虛無之境﹐三才三寶﹐以無爲捨者。無與無遇﹐相合無分。而此中各具陰陽﹐空中媾結﹐變化出焉。若欲形容其妙﹐罄南山之竹不能盡之。虛無更加寂靜﹐則萬化之相交必暢﹐而所生必充。及至不失其時﹐虛受其物﹐則互有所得﹐彼我个中各各積玉成山﹐鋪金成地。此正上篇天發殺機一節之作用﹐而基築於此節者。聖人統男女而普度之﹐故又有下節功法所以別開生面也。其訣至玄﹐而功用卻極平近。然古今人閱是經而鮮克領悟者﹐以無口授故耳。一得竊體師意﹐已將玄旨和盤托出﹐見者幸共勉旃。

人以愚虞聖﹐我以不愚虞聖。人以奇期聖﹐我以不奇期聖。沈水入火﹐自取滅亡。

範氏曰﹕愚者﹐不識不知情懵懵然之謂。是指其人要如愚之說也。虞者﹐恐人知覺我之所爲﹐又以口諭我中宮之說也。聖者﹐不類常道﹐故云以愚虞聖。我明宇宙在手﹐萬化生身﹐坎離之交﹐金木之並﹐聖功之生﹐神明之出﹐自然無爲之道﹐故云不愚虞聖。此「愚虞聖」三字之祕旨也。

一得曰﹕範氏解經悖謬之由總緣認經爲男子而設﹐繼又泥於拆字﹐不得口傳﹐一憑私智﹐且更認元爲一﹐故費盡心思﹐適墮旁門。不如據文直解﹐厥義自明。虞﹐度也。聖﹐通明也。愚﹐謂定靜如愚﹐實不愚也。奇﹐謂作用神異。聖道自然﹐不在奇也。矯彊作用﹐則自取滅亡矣。此節語意﹐正以起下文「自然」二字。看去似淺近﹐而玄旨甚深。蓋黃帝之時﹐言道不言丹。延至後世有種種說法﹐然不過身心兩字盡之。按此節是從上節透入﹐別開生面﹐乃涵萬於一之妙用﹐彼我並成之大道。然非造作而出。故此下節點出「自然」二字。言以靜字爲入手﹐而以至靜至虛得用奇器爲眞功﹐造至粉碎虛空爲了當。經尙祕之﹐未盡泄也。此節玄義﹐須從呂祖印傳口訣以解之。若曰上節言入手之則﹐時物文理息息靜參﹐則日月小大之中有神明之用。此節功法並將日月小大﹑時物文理等等作用﹐一腳踢翻。是乃涵三爲一﹐戴髙履厚﹐並作一身﹔動植生靈﹐皆爲道侶。性分中包羅圓足﹐懸若彈丸。然方其進火﹑退符之時﹐身踞丸巓以看火候﹐是乃擴修鄞鄂之作用。已而火候旣足﹐身乃透入丸中﹐以凝以養﹐所以休息元神﹐亦以靜鎭鄞鄂。斯時﹐耳目無聞見﹐外像愚矣﹐而不知大智若愚所以入聖也﹔天地有反復﹐內象奇矣﹐而不知交泰非奇所以作聖也。蓋上節作用﹐是指三才散布之眞元﹐乃爲擴修我之一鄞鄂﹐只是我眞一之輔翼﹐與我先天眞一尙無關涉﹐是卽釋氏身積舍利等等耳。末節奇器﹐乃是眞一之別名﹐用乃大焉﹐是皆自然之至理。於末節點明﹐不合自然﹐則墮落旁門。入火沈水矣。聖經之旨如此。

自然之道靜﹐故天地萬物生。天地之道浸﹐故陰陽勝。陰陽相摧﹐而變化順矣。

範氏曰﹕自然之道靜者﹐乃先天太極渾然之體﹐靜極而動﹐化生天地﹐而大儀兩儀互爲相交﹐又化生萬物﹐此明先天應時自然之化育也。第此陰陽天地之道炁機流動﹐循還不息﹐漸沁漸潰﹐至於數足時動﹐陰陽相勝而發﹐我則相推相蕩﹐使變化順﹐人物以遂其生者﹐此明後天炁機奉時之現象也。而奉天時是知天人合發之時﹐時動食時之時﹐日月小大之時﹐此種種時﹐正火候之宗源也。

一得曰﹕浸﹐相入相灌之謂。陰中有陽﹐陽中有陰﹐故曰陰陽勝。範氏此節所解﹐甚合道妙。然須知有物而施功等﹐無物及至無物而仍如有物。倒倒顚顚﹐个中玄義﹐可以意會﹐不可言傳。而總以虛極靜篤爲宗。虛極則無障﹐不爲後天所礙﹐且能以道陶鎔﹐使之還虛。虛而後能靜﹐靜則中淸﹐機臨必覺﹐不致蒙昧﹐措施合宜﹐可無違時之獘。此一時也﹐其機之現﹐有先天﹐有後天﹐有宜迎﹐有宜捨。當進進火﹔當退退符。𨿽屬自然﹐須憑意運。而運有抑抑揚揚﹐宜柔宜剛﹐宜緩宜急﹐宜透宜藏。變化從此生﹐聖功從此出者。

先師太虛翁曰﹕聖人傳藥不傳火﹐非不傳也﹐火候因時而起﹐相機而行﹐依樣畫葫蘆﹐無是理耳。上乘丹法以心傳﹐中乘丹法須以口授﹐下乘丹法必以書授﹐其法繁瑣也。陰符一經﹐文屬雲篆﹐篆方丈餘﹐軒轅黃帝得自崆峒天壇。以帝之聖﹐尙賴問答乃明。世所奉本﹐蓋屬黃帝手授之文﹐𨿽落文字﹐而玄旨在乎心傳。息心體之﹐是經最上上乘已於是節首句道破。老子又云乎﹕人法地﹐地法天﹐無法道﹐道法自然。此節首句﹐黃帝已揭出宗旨。是示人直從父母未生﹑天地未有﹑造化無朕中立腳。知從自然會入﹐則自滴滴歸源﹐頭頭合道。又曰﹕上節旣將日月小大﹐時物文理﹐包一切﹐掃一切。而此節陰陽變化中卻藏有知時之義﹐大宜領會。上節之旨戒在拘迹﹐此書之旨戒在忽機。我師泥丸氏謂宜口授者﹐蓋指此等精義耳。

一得謹按﹕此節「摧」字﹐今古本皆作「推」。從易經「剛柔相推」句﹐則此「摧」字應作「推」字。太微律院云隱律師有國師王昆陽髙士密付法物。蓋自邱祖以來﹐歷代眞人所傳衣缽捲冊如意經杖等等﹐中有《崆峒問答》一書﹐上有宋太宗禦題禦璽﹐系稱陳希夷珍本﹐並有重陽王祖親筆傳戒偈存焉﹐是爲宋元以前之古本﹐乃作「摧」字。則此本「摧」字﹐必有所本﹐非筆誤也。按《易經》「龍戰於野﹐其血玄黃」有相摧之義。一得故仍從範本作「摧」字。上篇知之修之句﹐他本均作修煉﹐惟律院呂本作修之﹐文法較古。蓋範氏所得之本﹐必自律宗來者﹐故全經篇段節句悉從範本﹐不從他本分章標題﹐見者審之。

是故聖人知自然之道不可違﹐因而制之。至靜之道﹐律曆所不能契。爰有奇器﹐是生萬物﹐八卦甲子﹐神機鬼藏﹐陰陽相勝之術﹐昭昭乎進乎象矣。

範氏曰﹕自然之道﹐胎息三部之功也。而胎息之功﹐非世俗所謂注意丹田﹐彊拉河車之爲。乃先爲天地之交﹐後行坎離之濟﹐末運歸中之妙。是學在母腹之形狀﹐使任督開通﹐升降流行﹐以資生化者。莫不用十口之反文﹐以得陽炁之下走﹐所以有「是故」之稱也。前之成聖登眞﹐莫不由此﹐故立一無爲不動之功﹐至當不易之法。而此非律曆之數計可能符契。於是有奇器之用。而此奇器實爲道之源﹐炁之本﹐萬化之基﹐陰符之祖。聖人藉以爲下手施功之地機﹔於此器立可而殺盜﹔於此器立可而盜不神之神神﹔於此器立可而獲效﹔周流八卦﹑甲子﹑水金﹐莫不由此器立可而逆旋﹔天人合發﹐神迎鬼藏﹐莫不憑此器立可之功能也。此器卽陰陽相勝之術。一進用之﹐必得口口刀圭之陽﹐故有昭昭之象。而此器言於末章﹐是又示人用此奇器於末時也。第此奇器﹐人以玄牝﹑鑪鼎﹑丹田﹑太極等等指認﹐皆非正。卽《參同契》所稱「圓三五﹐寸一分﹐口四八﹐兩寸唇﹐長尺二﹐厚薄均」等句之謂爲奇器之形。此中器字﹐有口對口﹐竅對竅之祕。進字又用此奇器之處也。功至用奇器未有不得其一而萬事畢矣。嗟乎﹐聖經當前﹐妙訣存心﹐造化現成﹐何甘自棄﹐而不知急務耶﹐勉之勉之。

一得曰﹕此解器字﹐與上下經文不貫﹐非正解也。其引《參同契》而曰奇器之形﹐是溺於注家邪說﹐更不可從。惟云陽道人以河圖洛書注圓三五等句﹐最爲精確。若以河圖洛書注器字﹐庶乎近道矣。形而上者謂之道﹐形而下者謂之器。器者﹐道之象也。按此「器」字﹐當作道字看﹐可作量字理會。凡器有形質﹐而此器無形質﹔凡器有大小﹐而此器無大小﹔凡器有內外﹐而此器無內外﹔凡器有盡藏﹐而此器無盡藏。故曰﹕奇器。以其範圍天地﹐曲成萬物﹐是以名之曰「器」。實天地之所由生﹐萬物之所從出也。故曰﹕是生萬物。以其用言之﹐則曰器。以其體言之﹐則曰道﹐自然之道也。自然之道靜﹐律曆能測﹐後天之動﹐而不能契先天之靜。八卦甲子﹐皆動中之數。主宰乎八卦甲子之中者﹐此至靜之奇器﹐有神機鬼藏之用存焉。其在先天﹐無迹可名﹔其在人身﹐則曰玄竅﹐亦無迹可見。是物我同得於先天者﹐萬物立命之基﹐卽萬物歸根之地。萬化所由生﹐聖功所由作。本此器以修身﹐則百骸理。本此器以治人﹐則萬化安。聖人知天地有自然之道﹐制器不能契也。愛有自然之奇器﹐是萬物所由生者﹐因而本此器以制陰陽之衍狀﹐探本於生於萬物之原﹐而後萬化生乎身。內則施之於一身﹐外則施之於天下﹐皆有神機鬼藏之妙用。神者﹐陽气之伸﹐故言機。鬼者﹐陰气之返﹐故言藏。陰陽相勝﹐而適得其平﹐則萬物生﹐斯器無象而昭昭有象矣﹐此觀天道執天行之極功也。範氏以私智誣大道﹐得吾說而存之﹐邪說庶幾其息乎﹖金丹四百字自序注北宗龍門宗裔閔一得注

七返九還金液大丹者﹐七以火數﹝火諭身中之神﹞﹐九乃金數﹝金諭身中之气﹞﹐以火煉金﹝神返身中气自還也﹞﹐返本還元﹝神返本性﹐气還元命﹐神气混一﹐性命交融﹞﹐謂之金丹﹝此節破題﹐以屬明白之至﹐下文逐一承明﹐更爲縷晰﹞。以身心分上下兩弦﹐以神气別冬夏二至﹐以形神契坎離二卦﹝此三節標明丹法綱領﹞。以東魂之木﹐西魄之金﹐南神之火﹐北精之水﹐中意之上﹐是之攢簇五行﹝此節標出作丹之藥材﹞。以含眼光﹐凝耳韻﹐調鼻息﹐緘舌气﹐是爲和合四象﹝此節教人用功收聚藥材﹞。以眼不視而魂在肝﹐耳不聞而精在腎﹐舌不聲而神在心﹐鼻不香而魄在肺﹐四肢不動而意在脾﹐故名曰五气朝元。以精化爲气﹐以气化爲神﹐以神化爲虛﹐故名曰三花聚頂。以魂在肝而不從眼漏﹐魄在肺而不從鼻漏﹑神在心而不從口漏﹐精在腎而不從耳漏﹐意在脾而不從四肢孔竅漏﹐故曰無漏﹝此上四節﹐皆言購聚藥材﹐務使充足而勿漏之法﹞。精神魂魄意﹐相與混融﹐化爲一气﹐不可見聞﹐亦名無狀﹐故曰虛無。煉精者﹐煉元精﹐非淫泆之精﹝淫泆所感之精﹐是漏精﹐非元精﹞。煉气者﹐煉元气﹐非口鼻呼吸之气﹝口鼻呼吸之气﹐是漏气﹐非元气﹞。煉神者﹐煉元神﹑非心意念慮之神﹝心意念慮之神﹐是漏神﹐非元神﹞。故此神气精者﹝止念久則神不漏而還元﹐懲忿久則气不漏而還元﹐窒欲久則精不漏而還元﹐乃爲元精元气元神﹞﹐與天地同其根﹐與萬物同其體﹐得之則生﹐失之則死。以陽火煉之則化成陽气﹐以陰符養之則化成陰精﹝平昔窒欲能久則眞水自升﹐平昔懲忿能久﹐則眞火自降﹞﹐故曰見之不可用﹑用之不可見﹝此二節烹煉藥材使之混融之法﹞。身者心之宅﹐心者身之主﹔心之猖狂如龍﹐身之獰惡如虎。身中有一點眞陽之气﹝窒欲久而眞水升﹐焰出先天之气﹞﹐心中有一點眞陰之精﹝懲忿久而眞火降﹐流出太極之精﹞﹐故曰二物﹝此節標出所以點藥成丹之妙品﹞。心屬幹﹐身屬坤﹐故曰乾坤鼎器﹐陽气屬離﹐陰精屬坎﹐故曰烏兔藥物。抱一守中﹐煉元養素﹐故曰采先天混元之炁﹝到得身心混合﹐自然神凝於虛﹐卽是采取丹頭之法﹞。朝屯暮蒙﹐晝午夜子﹐故曰行周天之火候﹝念不起則火不炎。意不散則火不冷﹐故必以淸靜自然爲運用之法﹞。木液旺在卯﹐金精旺在酉﹐故當沐浴﹝息念以養火﹐眞炁自燻蒸﹞。震男飲西酒﹐兌女攀北花﹐巽風吹起六陽﹐坤土藏蓄七數﹝性靜則情逸﹐心動則神疲﹐爲學日損﹑爲道日益矣﹞﹐故當抽添﹝以上六節皆示以火候調勻之法度﹞。夫采藥之初﹐動乾坤之槖鑰﹝誰爲動之﹐如何動法﹐何處動手﹖是不可以知知之也。惟求之谷神自知﹞﹐取坎離之刀圭﹝準能取之﹐如何取法﹐何從著手﹖此不可以力爭也﹐當使象罔也﹞。初時如雲滿千山﹐次則如月涵萬水﹐自然如龜蛇之交合﹑馬牛之步驟。龍爭魂﹐虎爭魄﹐烏戰精﹐兔戰神﹐恍惚之中見眞鉛﹐杳冥之內有眞汞﹐以黃婆媒合﹐守在中宮。鉛見火則飛﹐汞見火則走﹐遂以無之油和之﹐復以無名璞鎭之。鉛歸坤宮﹐汞歸乾位﹐眞土混合﹐含光默默。火數盛則燥﹐水銖多則濫。火之燥﹝咎由念起﹞﹐水之濫﹝咎由意散﹞﹐不可以不調勻﹐故有斤兩法度﹝此節暢言以火煉金時要妙﹐皆屬譬諭﹐非眞景也。只是過來人追敍初時有此光景﹐其實爾時只是念不起﹑意不散﹐自然神凝气聚。置我於無﹐卽是調勻﹐斷不可泥象執文﹑論斤較兩﹐自取壞事﹞。修煉至此﹐泥丸風生﹐絳宮月明﹐丹田火熾﹐谷海波澄﹔夾脊如車輪﹐四肢如山石﹐毛竅如浴之方起﹐骨脈如睡之正酣﹐精神如夫婦之歡合﹐魂魄如母子之畱戀。此乃眞境界﹐非譬諭也﹝此節言其效驗有如此﹐並無作用﹞。以法度煉之﹝法度載在下文﹐學者尋流而知源﹐只在無功功裏施功﹞﹐則聚而不散﹐以斤兩煉之﹝斤兩載在《悟眞》﹐學者捨妄以健眞﹐只是有用用中無用﹞﹐則結而愈堅。魂藏魄滅﹐精結神凝﹐一意沖和﹐肌膚爽透。隨日隨時﹐漸凝漸聚﹐無質生質﹐結成聖胎﹝此節復申明調勻之總訣﹞。夫一年有十二月﹐一月三十日﹐一日百刻﹐一月總計三千刻﹐十月總計三萬刻。行往坐臥﹐綿綿若存﹝此八字是法度﹞﹐胎气旣凝﹐嬰兒顯相﹝無相之相﹞﹐玄珠成像﹝無象之象﹞﹐太乙含眞﹝囫囫圇圇﹞。三萬刻之中﹐可以奪天上三萬年之數﹐何也﹖一刻之功夫﹐自有一年之節候﹝此乃自然法度﹐不可以私智推求﹞﹐所以三萬刻﹐可以奪三萬年之數也。故一年十二月﹐總有三萬六千之數﹐𨿽愚昧小人行之﹐立躋聖域﹝此是眞實語﹐苟得其養﹐無物不長﹞。柰何百姓日用﹝二字點眼﹞而不知﹖元精喪也﹐元气竭也﹐元神離也﹝苟失其養﹐無物不消﹞。是以三萬刻﹐刻刻要調和﹝只是念不起意不散是也﹞﹐如有一刻差違﹐則藥材消耗﹐火候虧缺﹝意一散則藥卽消﹐念一起則藥卽耗﹐犯此病者﹐皆由平昔懲忿窒欲功夫未足之故﹞﹐故曰「毫髮差殊不作丹」。是宜刻刻用事﹝只是行住坐臥綿綿若存﹞﹐用之不勞﹝動而專一則意自不散﹐靜裏翕機則念不起﹐所謂「綿綿若存﹐用之不勤」是也﹞﹐眞气凝結﹝意不散﹐故气得凝結﹞﹐元神廣大﹝念不起﹐故神能廣大﹞。內則一年煉三萬刻之丹﹐外則奪三萬年之數﹔大則一日結一萬三千五百息之胎﹐小則十二時行八萬四千里之气。故曰﹕奪天地一點之陽﹐采日月二輪之气﹐行眞水於鉛鑪﹝由戒得定﹐神气充足﹞﹐運眞火於汞鼎﹝由定生慧﹐神智圓明﹞。以鉛見汞﹝身入心中﹞﹐名曰華池﹔以汞入鉛﹝心宅身內﹞﹐名曰神水。不可執以無爲﹝自有入無﹞﹐不可行於有作﹝無中生有﹞﹐不可泥於存想﹝泥於存想﹐總在竅外﹐卽存而忘乃入竅中﹞﹐不可著於持守﹝著於持守﹐卽出竅矣﹐因持而安﹐自在竅中﹞﹐不可枯坐灰心﹐不可盲修瞎煉﹝其身未宅神室者曰枯坐灰心﹐其人未知運用者曰盲修瞎煉﹐是皆有損無益﹐斷斷不可﹞。惟恐不識藥材出處﹝上文第五節

至第十節

已指明藥材出處﹞﹐又恐不知火候法度﹝第十一節

至此﹐指示法度甚詳。然究竟於何處得手﹐須譯下文﹞﹐須要知夫身中一竅﹐名曰玄牝。此竅者﹐非心非腎﹐非口非鼻﹐非脾非胃﹐非穀道﹐非膀胱﹐非丹田﹐非泥丸。能知此一竅﹐則冬至在此矣﹗藥物在此矣﹗火候在此矣﹗沐浴亦在此矣﹗結丹亦在此矣﹗脫體亦在此矣﹗夫此一竅﹐亦無邊旁﹐更無內外﹐乃神气之根﹐虛無之谷﹐在身中求之﹐不可求於他也。此之一竅﹐不可以私意揣度﹐是必心傳口授﹝揣度卽是念頭。夫大道教人忘念﹐烏可私意揣度﹖然旣戒揣度﹐又戒他求﹐謂必心傳口授者﹐顯示學者以必由心得也。在上智之人天懷素定者﹐讀之自可頓入。中智之士功需漸進者﹐尙恐覓趨徑而無由。吾今仰體張祖婆心﹐普爲學人身中指一入竅正路﹕厥惟止念一法。夫欲止念﹐先須懲忿窒欲﹐芟除種種雜念﹐只畱正念。正念𨿽畱﹐卻不許有依附傍念潛滋暗長。俄而此念頓息﹐後未念起﹐正是萬慮消忘絕妙好時。得師一句﹐便能心受矣。然人果能於前念已斷﹑後未念續之際﹐當下猛然一覺﹐不啻心傳﹐盡堪自得﹐夫亦何待夫口授焉﹖只要當下覺得﹐切勿自驚。弗自驚者則居之安﹐居之安則身中藥材亦資之深﹐而所謂法度者亦取諸左右逢其源矣﹗上文所謂冬至藥物火候等等盡在於此者﹐信也。若以私意揣度之﹐不幾南轅而北轍哉﹗烏乎可﹞。苟或不爾﹐皆妄之矣。今作《金丹四百字》﹐包含造化之根基﹐貫穿陰陽之骨髓﹐使煉丹之士﹐尋流而知源﹝尋文知義﹞﹐捨妄以從眞﹝因假悟眞﹞﹐不至乎忘本逐末也﹝性命爲本﹐神气爲末。此節教讀者不可泥文執象﹐下文復申明虛無實際﹞。夫金丹於無中生有﹐養就嬰兒﹐豈可泥文執象而溺於旁蹊曲徑﹖然金丹之生於無﹐又不可爲頑空。當知此空﹐乃是眞空﹐無中不無﹐乃眞虛無﹝人當萬慮消亡之候﹐當下得之﹐自能心領神會﹐有不可思議之妙﹞。今因馬自然去﹝因馬自然去﹐五字又是一个煉丹總持口訣﹞﹐講此數語﹐汝﹝指海南白子也﹞其味之。紫陽張伯端序。

﹝嗚呼﹗此序何爲而作也﹐昔者紫陽張祖﹐大丹旣成﹐欲永其道於世﹐尙恐泄機﹐復遭天譴。乃著《悟眞》一篇﹐假譬諭以爲言﹐蓋欲學者因假悟眞﹐不啻心傳口授。不虞其言鉛汞過多﹐形神未顯。讀者不諒其心﹐而泥其文﹐反致溺於曲徑旁蹊。而旁門雜出之徒﹐每引其言以爲證﹐甚至貽厥元孫海南白子﹐誤會其旨﹐亦三煉而三傾﹐翻欲罵倒其書﹐重致慨於先師之不復作也。維時張祖憫世人之不諒﹐復著《金丹四百字》﹐托言因馬自然去﹐以寄示海南。猶恐其見鉛汞而目逃﹐復明以自序如此。白子始得以二八兩之藥﹐結三百日之胎。亦復憫念世人﹐悟眞者寡﹐泥象者多﹐暇日復自錄其師傳《修仙辯惑論》一篇﹐鋟木以傳於世。並不敢隱我張祖運心不普之過。夫道家丹經﹐如《悟眞篇》者亦美矣﹗然以白子天縱之資﹐讀之而未得其竅﹐尙誤會而難成。苟不得此四百字及此序言﹐幾無以補救於後。今之人﹐徳慧不及白子﹐竊恐其讀此而仍無著手處也。一得故於辛卯之秋﹐將余門人陽林子簽呈其箋釋彭注《金丹四百字》一冊﹐刊示同門﹐今年正月﹐敬檢我北宗朱云陽眞人所注《悟眞篇闡幽》一書﹐重刊行世﹐闡明張祖正指之所在。玆復審譯此序﹐逐節箋注。而於玄牝一節﹐卽將己所閱歷課程﹐略爲指引如左。所望世之愚不肖如一得者﹐卽仿此課程以進功﹐其賢智如白子者﹐仍讀本文而得訣﹐由是而進按《悟眞篇闡幽》一書﹐以爲法度之準程﹐不亦無礙乎﹖白子頓之宗也﹐一得漸之徒也﹐頓與漸取徑𨿽殊﹐及其至之一也。張祖所謂「𨿽愚昧小人行之﹐立躋聖域」﹐誠實語也。願與普天下後世學人﹐循序進修﹐同躋聖域﹐永無負我張祖此序﹐以補救《悟眞篇》之慈旨可也。道光十五年二月初吉北宗後裔閔一得謹注並跋。﹞金丹四百字注釋西陵一壑居士彭好古注解西浙龍門宗子閔陽林釋義

眞土擒眞鉛﹐眞鉛制眞汞。鉛汞歸眞土﹐身心寂不動。

﹝注﹞人之初生﹐天一生坎水爲腎﹐腎水沈重象鉛﹐腎生气﹐气中一點眞一之精﹐是爲眞鉛﹔地二生離火爲心﹐心火飛揚象汞﹐心生液﹐液中一點正陽之气﹐是爲眞汞。坎中有戊土﹐離中有己土。水本陰﹐而陰中有眞陽﹔火本陽﹐而陽中有眞陰﹐是爲眞土。陰交於陽﹐陽交於陰﹐全憑眞土。眞鉛卽身中之气﹐眞汞卽心中之神﹐眞土卽身心中之意也。誠能運吾之眞意﹐使汞常迎鉛﹐鉛常制汞﹐鉛汞歸眞土﹐則神气渾融﹑性情合一﹐而身心寂然不動矣。𨿽曰不動﹐其實如如之中有了了﹐冥冥之中有昭昭。妄心已除而照心不昧﹐肉身若死而法身常生﹐非墜頑空而甘枯槁也。

﹝釋﹞舉意宅身以收心﹐卽得五行攢簇﹐四象和合﹐從此五气朝元﹐漸見三花聚頂﹐何等直截﹗並不繁難﹐只是一个誠意以先之耳﹗

虛無生白雪﹐寂靜發黃芽。玉鑪火溫溫﹐金鼎飛紫霞。

﹝注﹞虛無寂靜﹐下手采藥之功夫。白雪黃芽﹐吾身藥生之景象。然以白雪歸虛無﹐以黃芽歸寂靜﹐亦自有辯﹕白雪自虛空而生﹔黃芽須火養而生﹐以火能生土也。時當姤卦﹐天交於地﹐虛無則白雪自生﹔時當復卦﹐地交於天﹐寂靜則黃芽自發。正如天地之間﹐陽極而陰﹐則白雪自天而飛﹔陰極而陽﹐則黃芽自地而長。玉鑪卽黃庭﹐火卽神﹐以神馭气﹐火在玉鑪之中。溫溫者﹐行火之候。鼎者﹐乾位﹐神之本宮。黑變紅爲紫﹐火飛上爲霞﹐霞與火非二物也。玉鑪火溫溫﹐乾宮之神照入於坤宮之內。至於鼎上飛紫霞﹐則坤受乾火﹐發現於坤宮之表﹐有飛象矣﹗

﹝釋﹞心宅身久﹐身得心治之初效也。

華池蓮花開﹐神水金波靜。夜深月正明﹐天地一輪鏡。

﹝注﹞紫陽本序云﹕以鉛見汞名曰華池﹐以汞入鉛名曰神水。卽此而觀﹐華池爲命蒂﹐神水爲性根。欲性命渾融﹐始以汞投鉛﹐次以鉛制汞。坎宮眞一之精載正陽之炁而上升﹐气象似蓮花之開矣。離宮正陽之炁隨眞一之精而下降﹐安靜似金波之靜矣。至時之將子﹐水淸金白而性命神气兩相渾合矣。故曰天地一輪鏡﹐只在以性合命﹑凝神入气穴是也。昔人謂「煉丹無別法﹐但引神水入華池﹐萬事皆矣」﹐正言此意。

﹝釋﹞心身合一﹐純乎天理﹐自然運行﹐乃得有下手之時也。

朱砂煉陽气﹐水銀烹金精。金精與陽气﹐朱砂而水銀。

﹝注﹞朱砂是液中正陽之气﹐水銀是气中眞一之精。補離宮之陰﹐液中采取眞一之精。金精與陽气﹐以陽火煉之則如朱砂﹐以陰符養之則如水銀﹐非二物也。

﹝釋﹞得下手時﹐極煉極烹。仍以心治身﹑以身養心以待之﹐無別法也。

日魂玉免脂﹐月魄金烏髓﹐掇來歸鼎中﹐化作一泓水。

﹝注﹞太陽木火爲日魂﹐魂藏神而陽中有陰﹐陰卽月魄﹐日非月無以生其光﹐故曰玉兔脂﹐脂從精也。太陰金水之月魄﹐魄藏精而陰中有陽﹐陽卽日魂﹐月非日無以成其體﹐故曰金烏髓﹐髓從神也。猶朱砂是日中之精﹐中感月華而生眞汞﹔水銀是月中之華﹐中感日精而生眞鉛。大修行人﹐上士以神化气﹑以气化精﹐中士以精畱气﹑以气畱神﹐精神混合﹐調和於寶鼎之中﹐則甘露自降爲一泓水矣﹗

﹝釋﹞交養融合而身心始化也﹐夫然後將以觀其竅矣。

藥物生玄竅﹐火候發陽鑪。龍虎交會時﹐寶鼎產玄珠。

﹝注﹞玄竅卽玄牝﹐玄陽而牝陰﹐總謂之玄竅。人身下田爲鑪﹐乃神之所棲﹐火發於此﹐故曰陽鑪﹐鑪上則鼎也。靜極而動﹐藥物自生﹐時當采取。得藥之後﹐苟無火候以烹煉之﹐其藥復散﹐玄珠何從而產哉﹖是必撥轉頂門關捩子﹐奪取驪龍頷下珠。藥卽是火﹐火卽是藥﹐藥火合一﹐則龍虎交會﹐而懸胎寶鼎﹐自產黍米之玄珠矣。然必玄竅生藥﹐方可陽鑪發火﹐若機未至而先助長﹐則外火𨿽行﹐內符不應﹐適以自焚其軀耳﹗大抵神气融和﹐則玄竅自見﹔玄竅旣見﹐則火候自知﹔火候旣知﹐則龍虎自並﹔龍虎旣並﹐則玄珠自成。其妙在動靜之間﹐不差毫髮可也。

﹝釋﹞身心純一不雜﹐化象豁然﹐尢須一意主持﹐愼獨是至要也。前五節只著力一靜字﹐至此加一敬字爲主持﹐主敬存誠功夫其在斯乎﹖

此竅非凡竅﹐乾坤共合成。名之神气穴﹐內有坎離精。

﹝注﹞此竅卽上玄竅。以其不屬有無﹐不落方體﹐超乎身心之外﹐出乎恍惚之間﹐故曰非凡竅。人身上干而下坤﹐乾之中爻索坤而成坎﹐坎居坤位而气居之﹐坤之中爻索乾而成離﹐離寄乾位而气居之。神者心中之汞也﹐气者身中之鉛也。心爲神室﹐身爲气府﹐故曰名爲神气穴。身中有一點眞陽之气﹐气屬離﹐心中有一點眞陰之精﹐精屬坎﹐故曰內有坎離精。

﹝釋﹞身心渾然﹐靜觀得竅﹐卽非肉體凡身矣。此後更須戒愼身心﹐勿離勿放﹐大旨惟必誠其意﹑克欲從嚴是也。

木汞一點紅﹐金鉛四斤黑。鉛汞結成珠﹐耿耿紫金色。

﹝注﹞心中一點眞陰之精名曰木汞﹐木數三﹐內涵眞陽之气爲一﹐故曰一點﹔木能生火﹐火色紅﹐故曰一點紅。身中一點眞陽之炁名曰金鉛﹐金數四﹐故曰四斤﹔鉛色黑﹐金水同宮﹐故曰四斤黑。初以紅入黑﹐次煉黑人紅﹐紅黑相投﹐結成黍米之珠於寶鼎﹐而耿耿如紫色矣。紅與黑相間﹐其色紫﹐故曰紫金色。然鉛汞非有定物﹐紅黑非有定色﹐一點四斤亦非定數也。得意者當自知。

﹝釋﹞仍是身心渾化主敬存誠功夫。眞積日久﹐至道大凝之時矣﹗夫然後快足於心﹐乃可以淸靜自然爲運用也夫﹗

家園景物麗﹐風雨正春深。犁鋤不費力﹐大地皆黃金。

﹝注﹞家園者身中之眞土也﹐景物者身中藥物景象也。時遇一陽來復之際﹐但鼓巽風以吹坤土﹐卽引神水以潤華池﹔及至三陽交泰之時﹐亦甚不費采取之力﹐但勿忘勿助﹐而大地黃芽自土中而迸出矣﹗謂之金者﹐言其結成金丹也。

﹝釋﹞集義所生之气﹐至大至剛﹐惟以直養無害而已矣。

眞鉛生於坎﹐其用在離宮。以黑而變紅﹐一鼎雲气濃。

﹝注﹞腎生气﹐气中眞一之水爲眞鉛。眞一之水卽離宮正陽之气﹐見液相合﹐气中收取眞一之水。非液中采取正陽之气﹐使母子相逢而相顧戀﹐則金隱於水﹐無由上升。蓋以神馭气﹐千古傳心之要訣也﹐故曰其用在離宮﹐體在坎而用在離也。鉛旣以火而出﹐水則以黑變紅。藥卽是火﹐但見自三關路頭﹐以抵九重天上﹐油然而興﹐霏然而升﹐翕然而蒸﹐靄然而凝﹐而其气如雲之濃﹐上升鼎內矣﹗

﹝釋﹞此承上節﹐特標身心渾化之功用﹐全在以心治身之所致也﹐靜之力也。

眞汞產於離﹐其用卻在坎。奼女過南園﹐手持玉橄欖。

﹝注﹞汞𨿽產自離宮﹐然非得北方之正炁以制伏之﹐則常欲去﹐人不得凝聚﹐故曰其用卻在坎。奼女者汞也﹐南園者離也﹐離中之汞一見坎中之鉛﹐則鉛汞相投﹐將捨離官而同降坎位﹐故曰過南園。一過南園而汞成雪矣﹗玉者象其色之白也﹐橄欖者象其不方不圓也。

﹝釋﹞此復標身心渾化之功用﹐全在以身養心之所致也﹐敬之至也。

震兌非東西﹐坎離不甫北。斗柄運周天﹐要人會攢簇。

﹝注﹞震東兌西﹐離南坎北﹐八卦之方位。天道運行﹐無時休息﹐而斗柄轉移﹐逐月各指一方﹐陰陽寒暑不愆其期。人身一天地也﹐自玄谷上泥丸﹐復下重樓以歸北海﹐謂之周天。其斡旋之機亦由乎斗柄。一年十二月﹐一月三十日﹐共三百六十日﹐一日一百刻﹐一年計三萬六千刻。一日之功可奪三萬六千刻之气﹐言修丹之士﹐運周天火候於一日之內﹐以一日易一年﹐以十二時易十二月﹐攢年於日﹐簇月於時﹐惟隨斗柄以爲轉運﹐而東西南北不必言矣。斗柄一差﹐則時令乖忒﹐愼之愼之。

火候不用時﹐冬至不在子。及其沐浴法﹐卯酉時虛比。

﹝注﹞火之爲物﹐太大則炎﹐大小則冷﹐要在調合得中﹐故火必曰候。一時有六候。候者﹐吾身之節候。何時之有﹖吾身靜極而動﹐在月卽爲冬至﹐在日卽爲子時﹐迎此機而與之俱動﹐則火候在此矣﹗大抵一陽升爲子﹐一陰降爲午﹐陽升陰降爲卯﹐陰升陽降爲酉。所謂不刻時中分子午﹐非必以冬至爲子﹑夏至爲午﹑兔雞之月爲卯西也。如外丹﹐進火爲子﹐抽火爲午﹐不增火﹑不減火爲沐浴。不拘子午﹐亦不拘卯酉也。

﹝釋﹞此二節統言身心渾一之功用﹐專賴一眞意以主持之。靜之力也﹐敬之至也﹐其實誠之至而無息也。眞人復示此八十字﹐不第授學者以運用之柄﹐且爲執文泥象之士﹐掃除一切丹書眼障而言也。

烏肝與兔髓﹐擒來共一處。一粒復一粒﹐從微而至著。

﹝注﹞人稟天地眞元之炁三百八十四銖﹐共重一斤。八兩日之精﹐故曰烏肝﹐卽木液也﹔八兩月之精﹐故曰兔髓﹐卽金精也﹐金木間隔﹐假戊己爲媒娉﹐用火鍛煉﹐日生一粒﹐如黍米大﹐重一銖八釐﹐自微至著﹐積銖而成兩﹐三十日重三十八銖四絲﹕三百日重三百八十四銖﹐方圓一寸而重一斤矣﹗

﹝釋﹞顯言只須身心交合﹐並無別法運用﹐但以直養無害﹐自微至著而已。是用愼獨以至心廣體胖﹐其气將塞乎天地之間矣﹗

渾沌包虛空﹐虛空括三界。及尋其根源﹐一粒黍米大。

﹝注﹞有世界則有三才﹐有三才則有虛空﹐有虛空則有渾沌。未有天地之先﹐渾渾沌沌﹐渾沌包虛空﹐虛空括三界。及尋吾身受气之初﹐不過一粒大如黍米然。此人生之根源﹐而修丹者之所當知也。故曰﹕有人要覓長生訣﹐只去搜尋造化根。

﹝釋﹞渾沌者身也﹐虛空者心也﹐一者誠也。身包心﹐心括身﹐所以致此者﹐一眞意由之也。眞意在天地爲造化之樞機﹐在人身之生化之主宰也。旣使由之﹐不妨仍使知之﹐見得眞士功用﹐其盛大有如此者。

天地交眞液﹐日月含眞精。會得坎離基﹐三界歸一身。

﹝注﹞心液下降﹐腎气上升﹐液與气總名曰液﹐天地交眞液也。魂爲烏精﹐魄爲兔髓﹐總名曰精﹐日月含眞精也。坎屬陰﹐坎中藏戊﹐戊爲陽土﹐是陽者坎之基也。離屬陽﹐離中藏己﹐己爲陰土﹐是陰者離之基也。會得坎中戊土基始於陽﹑離中己土基始於陰﹐則身中天地﹑身中日月﹐皆由眞土爲之運用﹐而三界歸於一身矣。

﹝釋﹞坎者身也﹐離者心也﹐坎離基者意也。坎在先天居西爲魄﹐至後天居北﹐是魄已流而爲精。今統先後天﹑混精魄爲一家者﹐身也。離在先天居東爲魂﹐至後天居南﹐是魂已顯而爲神。今統先後天﹑渾神魂而爲一家者﹐心也。惟土居中央﹐會合四象﹐實爲先後天坎離之基。未嘗因先後天而變其所者﹐意也﹐惟上士舉意宅身以收心﹐使身心意三者渾歸一處﹐不貳不息﹐鞠養成眞﹐以致盛大而能生物﹐豈非萬物已備於我﹐三界歸一身那﹗此丹道之極功﹐聖人之能事具矣。此後四節﹐乃重申精凝神結之功用﹐並非更進一層之說﹐愼勿疑有重立鑪鼎之事﹐爲邪說引誤可也。

龍從東海來﹐虎向西山起。兩獸戰一場﹐化作天地髓。

﹝注﹞心中正陽之气爲龍﹐木能生火﹐震屬木﹐故龍從東海來。腎中眞一之精爲虎﹐金能生水﹐兌屬金﹐故虎向西山起。若使龍吟雲起而下降﹐虎嘯風生而上升﹐二獸相逢交戰於黃屋之前﹐則龍吞虎髓﹐虎啖龍精﹐風雲慶會﹐混合爲一而化爲天地之髓矣﹗

﹝釋﹞此溯言下手時﹐身心初得渾凝之象﹐非實有戰象也。此言戰者﹐言人從後天欲復先天﹐必須天人交戰一場。天定勝人﹐則情魔滅盡﹐人定勝天﹐則理障消融﹐然後天人渾合﹐身心乃得渾化耳﹗按紫陽本序云﹕心之猖狂如龍﹐身之獰惡如虎﹐此節言龍從東海來﹐乃心家之魂也﹐虎向西山起﹐乃身家之魄也﹐其實卽本序所云「身中一點眞陽之气﹑心中一點眞陰之精」﹐「謂之二物」﹐卽此兩獸也。本序又云「心屬幹﹐身屬坤」﹐此節言「戰一場」者﹐卽陳泥九云「以制伏身心爲野戰」是也。言「化作天地髓」者﹐卽「天地日月軟如綿」是也。彭居士忘卻先天坎離本位﹐率從後天探象﹐故落出心腎震兌等字﹐殊非本旨﹐應從本序攺注如此。

金花開汞葉﹐玉蒂長鉛枝﹐坎離不曾閒﹐乾坤經幾時。

﹝注﹞金花本眞鉛﹐借汞成胎﹐王蒂本眞汞﹐借鉛成形。人身汞爲神﹐鉛爲精。「金花開汞葉」者﹐恍恍惚惚水中生神也﹔「玉蒂長鉛枝」者﹐杳杳冥冥火中生精也。得訣者﹐坐至金花顯露﹑玉蒂滋萌﹐則鉛汞之枝葉已茂﹐此時正宜采藥進火﹐使坎離運行於東西﹐乾坤周回於上下﹐一往一復﹐一升一降﹐如環無端﹐不可有頃刻之停。蓋未得藥時﹐須要認汞葉之開與鉛枝之長﹐旣得藥後﹐又要知往復之妙﹑升降之宜﹐方爲始終兼盡﹐而聖胎圓成矣。苟乾坤坎離不循環於十月之中﹐則鼎器藥物暫得竟失﹐金花烏保其不謝﹖玉蒂烏保其不凋那﹖

﹝釋﹞此節標示全在眞意主持﹐務使身心刻刻交融﹐無一絲毫間斷﹐惟以心體乾道之大健﹐以身由坤道之大順﹐自然周運不息﹐將復坎離而乾坤矣﹗更不必疏明震兌艮巽﹐復障心目。下節卽申明取塡之說。

沐浴防危險﹐抽添自謹持。都來三萬刻﹐差失恐毫釐。

﹝注﹞一年十二月﹐共計三萬六千刻﹐攢簇一日之內。十二月之中﹐十月行火候﹐陽生則采藥於子宮而使之逆升﹐謂之抽鉛﹔陰生則退火於午位而使之順降﹐渭之添汞。其餘兩月﹐卯月益水安金﹐酉月行火止水。只行水候﹐不行火候﹐謂之沐浴﹐以卯月生中有殺﹐酉月殺中有生﹐防火之太燥而有危險也。除兩月六千刻﹐止十月三萬刻﹐故曰「都來三萬刻」。三萬刻功夫﹐毫釐有差﹐則陰陽差互﹐惟旣防危險﹐又知謹持﹐專心致志於一圈之中﹐與動俱現﹐與靜俱隱﹐期年可以養成嬰兒而爲超脫之仙矣﹗

﹝釋﹞惟是主敬存誠﹐斯其爲物不貳﹐苟有用之者﹐期月而已可也。故曰「都來三萬刻」也。差失之恐者﹐只須純一無閒﹐三萬刻中無一息之停﹐非有別項差失可慮。《易》曰﹕不恆其徳﹐或承之羞。是所恐也。

夫婦交會時﹐洞房雲雨作。一載生个兒﹐个个會騎鶴。

﹝注﹞夫婦者﹐身中眞陰眞陽也。眞陰眞陽﹐得眞土爲媒娉﹐結爲夫婦﹐洞房交結﹐雲騰雨施﹐一年之內﹐十月懷胎﹐兩月沐浴﹐胎完气足﹐產个嬰兒﹐便跨鶴自泥丸宮出矣。九載生九个﹐故曰个个。千百億化身﹐無非一身﹐非眞有九个也。嬰兒爲孩﹐亥子交會﹐合爲孩字﹐此結胎下手之要也。

﹝釋﹞夫卽幹也﹐婦卽坤也﹐洞房卽非凡竅也。發明第七節

大旨﹐總言身心得意﹐以擒以制而混化之﹐以與天地參﹐皆至誠之功用也。譬諸夫婦﹐得媒以婚以嫁而交會之﹐以生育嬰兒﹐特由非凡竅﹐生得非凡兒﹐全在逆之。斯仙耳﹐不若世間夫婦道順之成人也﹐今再爲揭諭一說﹕眞土爲意﹐譬諸媒也﹔眞鉛爲身﹐譬諸夫也﹔眞汞爲心﹐譬諸婦也﹔得媒合夫婦以成室家﹐譬諸舉意混身心而凝至道。然耶否耶﹖敢以質諸夫子﹗金華宗旨序

道在目前﹐身體自得﹐何勞身外尋求哉。人身爲三才合一之身﹐造物賦我﹐其用甚大。我人日具而不知﹐聖人憫之﹐徵諸一身以示之。蓋謂道在一身﹐而其機在目﹐故有《金華宗旨》之示。學者行不合旨﹐何也﹖體用不辯故也。乃於其上﹐加以『太一』二字﹐而從行猶未能合訣﹐誤在致力於用﹐而用中不能虧窺體﹐縱罄南山之竹﹐而體之爲體更隱﹐乃復加以『先天虛無』四字﹐體乃洞現。道祖孚佑帝君興行妙道天尊﹐志在普度﹐懷有醫世鴻願﹐乃體『先天虛無太一金華宗旨』十字玄義﹐著書十有三章﹐以作後學醫世張本。文由是成﹐教由是授。天尊玄旨蓋如此。先師太虛翁曰﹕余聞之駐世神仙泥丸李翁﹐謂是書道旨﹐孚佑帝君初證道果﹐四大已化﹐未及醫世﹐乃著詩三章﹐題曰《至教宗旨》。宋元之際﹐業已梓布﹐其次章﹐卽是書《逍遙訣》也。是書出於康熙戊辰歲﹐演成於金蓋龍嶠山房。寔爲陶靖庵﹑黃隱眞﹑盛靑厓﹑朱九還﹑閔雪蓑翁﹑陶石庵﹑謝凝素諸名宿﹐皆醫世之材﹐故授此大道﹐豈僅爲獨善一身之流說法哉。神人尹蓬頭﹐亦有廖陽殿演出一書﹐名曰《東華正脈皇極闔辟證道仙經》﹐與此書相爲表裏。修其性命﹐寔爲醫世張本。從事醫世﹐寔卽性命玄功。觀此書《回光證驗章》中所示﹐不可以小根小器承當﹐必思度盡眾生。《周天章》中所示﹐一身回旋﹐天地萬物悉與之回旋﹐方寸處極﹐小而極大。是卽身卽世﹐合內外之道﹐宗旨已昭著矣。無非仰體太上好生之心﹐期入無復辜負此生年月日﹐以成大道﹐以度眾生。彼小就者﹐今日龍虎﹐明日坎離﹐沾沾自顧﹐縱得證果﹐升作無位天民﹐獨利一家七祖﹐上帝奚取焉。先師所述﹐書之成﹐書之授﹐道祖孚佑帝君之慈意如此﹐陶黃盛朱諸眞得受此書﹐以傳後學﹐其鴻願亦如此。然是書遞傳失眞﹐卽《道藏輯要》梓本﹐可槪見矣。玆故取以訂正之。願大千志士﹐得是書並《闔辟經》﹐合體以行﹐則人能宏道﹐大千幸甚。是爲序。時維道光辛卯四月上浣﹐金蓋山人龍門第十一代閔一得沐手謹序。呂祖師先天虛無太乙金華宗旨蔣侍郎元庭先生輯金蓋山人閔一得訂正

﹝是書出於康熙戊辰歲﹐吳興金蓋山龍嶠山房所傳。先哲陶石庵先生壽諸梓。嘉慶間﹐蔣元庭侍郎誤得訛本﹐纂入《道藏輯要》﹐後得本山原本於浙省﹐擬卽攺梓﹐而板在京邸﹐及取歸﹐而侍郎又北上﹐卒於京師﹐事遂中止。此未了事也﹐但一得之心豈能刻忘﹐今適遊秣陵﹐獲見世傳謄本﹐亦與陶本不盡合﹐而較蔣本反多一二節﹐似又出自陶本者﹐各有增損﹐言人人殊﹐玆一準陶本訂正之。﹞天心章第一

祖師曰﹕天心者﹐三才同稟之心﹐丹書所謂玄竅是也。人人具有﹐賢哲啟之﹐愚迷閉之﹐啟則長生﹐閉則短折﹐委之命數者﹐凡夫之見也。無人不願求生﹐而無不尋死﹐夫豈別有肺腸哉﹖六根以引之﹐六塵以擾之﹐駸駸年少﹐轉眼頹歿。至人憫之﹐授以至道。誨者諄諄﹐聽者渺渺﹐其故何哉﹖蓋不明大道體用﹐而互相戕賊﹐如是求生﹐猶南轅而北轍也。夫豈知大道以虛無爲體﹐以隱現爲用。故須不住於有﹐不住於無﹐而气機流通。吾輩功法﹐惟當以太一爲本﹐金華爲末﹐則本末相資﹐長生不死矣。斯道也﹐古來仙眞﹐心心相印﹐傳一得一。自太上化現﹐遞傳東華﹐以及南北二宗。道本無隱﹐而心傳極祕。非祕也﹐非心授心受﹐不能授受也。口傳固妙﹐而領會難一﹐況筆示乎﹗是以太上大道﹐貴乎心傳﹐而授受於烏睹之中﹐豁然而開﹐師不得期授於弟﹐弟不得期受於師﹐眞信純純﹐一旦機合神融﹐洞然豁然﹐或相視一笑﹐或涕泣承當﹐入道悟道﹐均有同然者。第或由悟而入者有諸﹐由入而悟者有諸﹐未有不由心一心信而入而得者。不一則散﹐不信則浮﹐散則光不聚﹐浮則光不凝。不能自見其心﹐又何能合太上所傳之心﹖故儒崇內省﹐道崇內觀﹐佛氏四十二章經亦云﹕置心一處﹐何事不辦。蓋以太上大道﹐只完得一心全體焉耳。全體惟何﹖虛靜無雜焉耳。宗旨妙體如此﹐宗旨妙用﹐亦惟在置心一處也。內觀卽是置心一處之訣﹐卽是心傳祕旨。非徒可以心領﹐且可以口授﹐非徒可以口授﹐且可以筆示﹐至於功造其級﹐心空漏盡之時﹐然後恍然洞徹玄妙之旨﹐非筆之所得而示﹐並非口之所得而傳﹐眞虛眞寂﹐眞淨眞無﹐一顆玄珠﹐心心相印﹐極祕也。至得悟得入之後﹐而仍極顯矣。此無他﹐天心洞啟故耳。今之求道者﹐若涉大水﹐其無津涯﹐已到彼岸﹐則如筏諭者﹐筏尙應捨﹐若不知所從者﹐可不示之於筏乎﹖我今叨爲度師﹐先當明示以筏。然天心一竅﹐不在身中﹐不在身外﹐不可摸索而開﹐只可默存以俟。欲識此存﹐不外色卽是空﹐空卽是色﹐丹書所謂是那麼﹐非那麼﹐非那麼﹐卻那麼﹐才是如如﹐一開永開也。而功法在於存誠兩字。

諸子存誠妙用﹐尙有訣中捷決﹐乃於萬緣放下之時﹐惟用梵天∴字﹝卽伊字也。梵天伊作∴謂卽日月天罡﹐在人身卽是左目右目與眉心﹐先天神人皆具三目﹐如斗母雷祖是也。人知修煉﹐眉心卽開﹐所開之目﹐名曰天目是也﹞﹐以字中點存諸眉心﹐以左點存左目﹐以右點存右目﹐則人兩目神光﹐自得會眉心﹐眉心卽天目﹐乃爲三光會歸出入之總戶﹝丹書所謂日月合璧之處﹞﹐人能用三目如梵伊字然﹐微以意運如磨鏡﹐三光立聚眉心﹐光耀如日現前﹐旣卽引臨心後關前﹝關卽雙關也﹞。此一處也﹐按卽玄牝之門﹐以意引之﹐光立隨臨﹐而毋忘若如二字玄義﹐天心必自洞啟。以後玄用﹐再爲細示﹐所切囑者﹐始終勿爲元引耳。﹝元者气機之所變換﹐皆非眞實玄況﹐若爲引動便墮魔窟﹞

諸子遵循行去﹐別無求進之法﹐只在純想於此。《楞嚴經》云﹕純想卽飛﹐必生天上。天非蒼蒼之天﹐卽生身於乾宮是也。久之﹐自然得有身外天。

蓋身爲國土﹐而一乃主君﹐光卽主君心意。又如主君敕旨﹐故一回光﹐則周身之气皆上朝﹐如聖王定都立極﹐執玉帛者萬國。又如主佐同心﹐臣庶自然奉命﹐各司其事。諸子只去專一回光﹐便是無上妙諦。回之旣久﹐此光凝結﹐卽成自然法身。廓而充之﹐吾宗所謂鄞鄂﹐西教所謂法王城是也。主君得輔﹐精气日生﹐而神愈旺﹐一旦身心融化﹐豈僅天外有天﹐身外有身已哉﹗

然則金華卽金丹﹐神明變化﹐各師於心﹐此中妙訣﹐𨿽不差毫末﹐然而甚活﹐全要聰明﹐又須沈靜﹐非極聰明人行不得﹐非極沈靜人守不得。

﹝按此節乃是舉世棒喝﹐舉世學人﹐萬不可少此一喝﹐而蔣氏所得之本節去之﹐是未身體力行之故。無他﹐信未眞篤之所致也﹞元神識神章第二

祖師曰﹕天地視人如蜉蝣﹐大道視天地亦泡影。惟元神眞性﹐則超元會而上之。其精气則隨天地而敗壞矣。然有元神在﹐卽無極也。生天生地皆由此矣。學人但能護元神﹐則超生在陰陽外﹐不在三界中﹐此惟見性方可﹐所謂本來面目也。

﹝按此見性方可四字是棒喝﹐萬不可刪﹐而謄本刪之﹐今仍補入。祖意蓋言人於大道﹐乃有行而不能入﹐得而不能守者﹐總以未見眞性本體﹐不能無疑﹐大障隨之﹐此其所以不入不守也。非眞見而曰守﹐不過守所聞焉耳。若果能見﹐未有不能守也。故祖聖意﹐重在見性一邊﹐一得故知此章四字爲棒喝﹐是承上章而來也﹞

凡人投胎時﹐元神居方寸﹐而識神則居下心。下面血肉心﹐形如大桃﹐有肺以覆翼之﹐肝以佐之﹐大小腸承之﹐假如一曰不食﹐心上便大不自在﹐以至聞驚則跳﹐聞怒則悶﹐見死亡則悲﹐見美色則眩﹐頭上何嘗微微有些兒動﹖﹝問方寸不能動乎﹞方寸中之眞意﹐如何能動﹖到動時便不妙﹐然亦最妙﹐凡人死時方動﹐此爲不妙﹐最妙者﹐光已凝結爲法身﹐漸漸靈通欲動矣﹐此千古不傳之祕也。

﹝謹按此千古不傳之祕﹐非僅光凝法身一節﹐如雲元神居方寸﹐識神居下心﹐古哲未嘗一並指示﹐而後學乃有誤認識心爲心﹐而加之以運注﹐翻著有爲﹐以致助火。蓋此血肉心體﹐識神所依﹐屬陰火﹐惟宜致虛致寂而致無者。元神乃眞性﹐來自幹﹐亦屬火﹐天火也。祖師故並而標出之﹞

下識心如彊藩悍將﹐欺天君孤立﹐便爾遙執紀綱﹐久之太阿倒置矣。今擬光照元宮﹐如英明主有伊周佐之﹐日日回光﹐如左右臣工﹐盡心輔弼﹐內政旣肅﹐自然一切姦雄﹐無不倒戈乞命矣。

丹道以精水﹑神火﹑意土三者爲無上之寶。精水雲何﹖乃先天眞一之炁﹐神火卽光也﹐意土卽中宮天心也。以神火爲用﹐意土爲體﹐精水爲基。凡人以意生身﹐身不止七尺者爲身也。蓋身中有魄焉﹐魄附識而用﹐識依魄而生。魄陰也﹐識之體也﹐識不斷﹐則生生世世﹐魄之變形易捨無已也。惟有魂者﹐神之所藏也。魂晝寓於目﹐夜捨於肝﹐寓目而視﹐捨肝而夢﹐夢者神遊也﹐九天九地﹐剎那歷徧。覺則冥冥焉﹐拘於形也﹐卽拘於魄也。故回光卽所以煉魂﹐卽所以保神﹐卽所以制魄﹐卽所以斷識。古人出世法﹐煉盡陰滓﹐以返純乾﹐不過消魄全魂耳。回光者﹐消陰制魄之訣也﹐無返干之功﹐只有回光之訣。光卽幹也﹐回之卽返之也。只守此法﹐自然精足﹐神火發生﹐意土凝定﹐而聖胎可結矣。蜣螂轉丸﹐而丸中生白﹐神注之神功也。糞丸中尙可生胎離殼﹐而吾天心休息處﹐注神於此﹐安得不生身乎。

﹝按此功法﹐究其入手﹐以回光聚天池﹐是由泥丸外宮﹐懸於天目有如日然﹐以意引由絳闕﹐存照中黃﹐透入玄竅﹐乃達神室。旣則帝降識神﹐下達下田﹐其時必有津液護識護神而就冶煉者也。此是回光光聚泥丸以後功夫﹐大忌燥妄﹐又忌散漫與昏沈。法惟萬慮皆空﹐一念不擾﹐待得天心一開﹐則自油然照入。是時也﹐不獨一身百竅﹐竅竅放光﹐大地天元﹐三才三寶﹐皆可悠然感至者。故我斯時總以不采采之﹐其妙更無窮焉。而祖師不之示者﹐恐學者鄞鄂未固﹐而世財未充﹐且於言外藏有妙義﹐不可不爲述及也。蓋神室毗連絳闕﹐絳闕一地﹐純以無作無爲爲事﹐如是寂體寂照﹐絳闕乃涼﹐識神有制﹐始自隨神下降下田﹐受烹受煉﹐而無逆違之驗。其妙在於一念虛寂﹐則六賊六根自無駐足矣。祖師玄意蓋如此。是卽無爲功裏施功之作用﹐而卽儒宗之使由不使知也。斯篇妙語﹐乃樵雲大師得自駐世神人張蓬頭者。神人本姓瞿﹐故明殉節忠宣公諱式耜之子﹐管天仙亦以師禮事之者。乾隆四十三年﹐雲遊至金蓋﹐斯時樵雲大師尙未皈依太虛也。越四載﹐太虛翁至﹐諭將斯論注於是章之下﹐今故述之﹞

一靈眞性﹐旣落乾宮﹐便分魂魄。魂在天心﹐陽也﹐輕淸之气也﹐此自太虛得來﹐與元始同形。魄陰也﹐沈濁之气也﹐附於有形之凡體。魂好生﹐魄望死。一切好色動气﹐皆魄之所爲﹐卽識神也。死後享血食﹐活則大苦﹐陰返陰也。物以類聚也﹐學人煉盡陰魄﹐卽爲純陽。回光守中章第三

祖師曰﹕回光之名何昉乎﹖昉之自文始眞人也﹝卽關尹子﹞。回光則天地陰陽之气無不凝﹐所謂精思者此也﹐純气者此也﹐純想者此也。初行此訣﹐乃有中似無﹐久之功成﹐身外有身﹐乃無中生有。百日專功﹐光才眞﹐方爲神火。百日後﹐光自然聚﹐一點眞陽﹐忽生黍珠﹐如夫婦交合有胎﹐便當靜以待之﹐光之回﹐卽火候也。

﹝回光之益之妙﹐本文詳矣﹐回光得聚之訣亦備矣。然猶有欲取先與玄妙一訣﹐可引而伸之﹐其訣乃放光以引耳。放光妙用﹐在知廓其气機﹐欲廓气機﹐在知气透九霄﹐欲行上透﹐須知下達﹐下達作用﹐須先目光聚於乾宮﹐光足則下達中下﹐乃穿閭後透﹐透頂而上。透愈髙﹐現愈廣﹐覺廣仍以事回耳﹐此未傳之祕也﹞

夫元化之中﹐有陽光爲主宰﹐有形者爲日﹐在人爲目﹐走漏神識﹐莫此甚順也。故金華之道﹐全用逆法。回光者﹐非回一身之精華﹐直回造化之眞气﹐非止一時之妄想﹐直空千劫之輪回。故一息當一年﹐人間時刻也﹐一息當百年﹐九途長夜也。凡人自力﹝戶臥切音和﹞地一聲之後﹐逐境順生﹐至老未嘗逆視﹐陽气衰滅﹐便是九幽之界。故《楞嚴經》云﹕純想卽飛﹐純情卽墮。學人想少情多﹐沈淪下道。惟諦觀息靜﹐便成正覺﹐用逆法也。《陰符經》云﹕機在目。《黃帝素問》云﹕人身精華﹐皆上注於空竅是也。得此一節﹐長生者在玆﹐超升者亦在玆矣。此貫徹三教工夫也。

光不在身中﹐亦不在身外﹐山河日月大地﹐無非此光﹐故不獨在身中。聰明智慧﹐一切運轉﹐亦無非此光﹐所以亦在身外。天地之光華﹐布滿大千﹐一身之光華﹐亦自漫天蓋地﹐所以一回光﹐天地山河一切皆回矣。人之精華﹐上注於目﹐此人身之大關鍵也。子輩思之﹐一日不靜坐﹐此光流轉﹐何所底止﹗若一刻能靜坐﹐萬劫幹生﹐從此了徹。萬法歸於靜﹐眞不可思議﹐此妙諦也。然工夫下手﹐由淺入深﹐由粗入細﹐總以不間斷爲妙。工夫始終則一﹐但其間冷暖自知﹐要歸於天空海闊﹐萬法如如﹐方爲得手。

聖聖相傳﹐不離反照。孔云致知﹐釋號觀心﹐老云內觀﹐皆此法也。但返照二字﹐人人能言﹐不能得手﹐未識二字之義耳。反者﹐自知覺之心﹐反乎形神末兆之初﹐卽吾六尺之中﹐返求个天地未生之體。今人但一二時閒坐﹐反顧己私﹐便云返照﹐安得到頭﹗

佛道二祖﹐教人看鼻尖者﹐非謂著念於鼻端也。亦非謂眼觀鼻端﹐而念又注中黃也。眼之所至﹐心亦至焉﹐何能一上而一下也﹐又何能忽上而忽下也。此皆認指而爲月。畢竟如何﹖曰鼻端二字最妙﹐只是借鼻以爲眼之準耳。初不在鼻上﹐蓋以太開眼﹐則視遠而不見鼻矣。太閉眼﹐則眼合而不見鼻矣。太開失之外走﹐易於散亂﹔太閉失之內馳﹐易於昏沈。惟垂簾得中﹐恰好望見鼻端﹐故取以爲準。只是垂簾恰好去處﹐任彼光自然透入﹐不勞你注射與不注射也。

﹝天心章言以意引臨心後關前﹐是示功夫已到之人﹐統說回光之全功也﹐此言不必念又注黃中﹐是教初學凝神一處以聚光﹐不可分心兩處也。待得透入之後﹐則鼻尖是指中黃是月。看鼻尖者﹐用以爲眼之準﹐使無外走內馳之獘﹐惟垂簾爲得中﹐然意初不在鼻而在天目。所以聚光於此﹐光旣得聚﹐則又須引光下注中黃﹐蓋以中黃﹐在人身地天之中正﹐卽易之黃中﹐釋氏所謂緣中﹐吾宗名曰玄牝之門﹐乃是生天生地生人生物之玄竅﹐修眞成道之基﹐基於此者﹐初學如何便得注此。故須假鼻尖以爲準﹐始得光聚天目。天目爲三光之都會﹐而山根爲人之性戶﹐上達泥丸﹐中達黃中﹐下通臍後者。故須凝聚光於此處﹐由此而下注﹐是乃不易之功法。然忌太著意﹐兼忌躐等而進。自然總以光聚黃中爲得也﹞

看鼻端﹐只於最初入靜﹐舉眼一視﹐定个準則便放下。如泥水匠人用綫一般﹐彼只起手一掛﹐便依了做去﹐不只管把綫看也。

止觀是佛法﹐原不祕的。以兩目諦觀鼻端﹐正身安坐﹐系心緣中﹐道言中黃﹐佛言緣中﹐一也。不必言頭中﹐但於兩目中間﹐齊平處﹐系念便了。光是活潑潑的東西﹐系念兩眼之齊平處﹐光自然透入﹐不必著一念於中黃也。此數語已括盡要旨﹐其餘入靜出靜前後﹐以下止觀書印證可也。

緣中二字極妙。中無不在﹐徧大千皆在里許﹐聊指造化之機﹐緣此入門耳。緣此爲端倪﹐非有定著也﹐此一字之義﹐活甚妙甚。

止觀二字﹐原離不得﹐卽定慧也。以後凡念起時﹐不要仍舊兀坐﹐當究此念在何處﹐從何起﹐從何滅﹐反復推窮﹐了不可得。卽見此念起處也﹐不要又討過起處﹐所謂『覓心了不可得﹐吾與汝安心竟』。此是正觀﹐反此者名爲邪觀。如是不可得已﹐卽仍舊綿綿去﹐止而繼之以觀﹐觀而繼之以止﹐是定慧雙修法﹐此爲回光。回者止也﹐光者觀也。止而不觀﹐名爲有回而無光﹐觀而不止﹐名爲有光而無回﹐志之。

﹝止觀原文﹐有此推究功法﹐是爲未見心體﹐且不眞信心體本虛本無﹐本淨本寂﹐故有等等推究﹐造至了不可得﹐蓋已爲汝安心竟也。此一句是爲卽境指點法﹐若已見性﹐一照卽覺﹐妄自遁矣﹐不老推究。妄去體驗﹐不老尋覓。然只可爲已見性者道﹐若未見性﹐必令從推究體得﹐尙須當下點破﹐信根方堅﹐疑根方斷也。此後綿綿行去﹐但囑勿動勿隨﹐憑他妄況彌天蓋地﹐而吾體自存。種種妄況﹐一切如浮雲之點太虛﹐與我何損之有﹖蓋此種種妄況﹐乃是气機﹐第無淨盡之理﹐一起掃除之念﹐此念卽妄﹐此起卽著。古徳云「驅除煩惱重增念﹐趨向眞如卽是邪。吾宗但囑勿動﹐動則非逐卽隨﹐豈僅亂性已哉。謹按此節祖意﹐乃在知止﹐故有等等推究功法也。吾輩事之﹐但加心信以行﹐一味返妄歸眞﹐返妄歸眞不外回字﹐回光自返﹐無勞引導。一得寂體宗旨﹐謂當靜也照﹐動也照﹐第照字須若春之日﹐秋之月﹐乃爲得宜耳﹞回光調息章第四

祖師曰﹕宗旨只要純心行去﹐不求驗而驗自至。大約初機病痛﹐昏沈散亂﹐二種盡之。卻此機竅﹐無過寄心於息﹐息者自心也。自心爲息﹐心一動而卽有气﹐气本心之所化也。吾人動念至速﹐霧頃起一妄念﹐卽一呼吸應之。故內呼吸與外呼吸﹐如聲響之相應﹐一日有幾萬息﹐卽有幾萬妄念。神明漏盡﹐如木槁灰死矣。然則欲無念乎﹐不能無念也﹐欲無息乎﹐不能無息也。莫若卽其病而爲藥﹐則心息相依是已。故回光兼之以調息﹐此法全用耳光。一是目光﹐一是耳光。目光者﹐外日月交光也﹐耳光者﹐內日月交精也。然精卽光之凝定處﹐同出而異名也。故聰明總一靈光而已。坐時用目垂簾後﹐定个準則便放下。然竟放下﹐又恐不能﹐卽存心於聽息。息之出入﹐不可使耳聞﹐聽惟聽其無聲。一有聲﹐卽粗浮而不入細﹐當耐心輕輕微微﹐愈放愈微﹐愈微愈靜﹐久之﹐忽然微者遽斷﹐此則眞息現在﹐而心體可識矣。蓋心細則息細﹐心一則動气也﹐息細則心細﹐气一則動心也。定心必先之養气者﹐亦以心無處入手﹐故緣气爲之端倪﹐所謂純气之守也。

﹝調息用耳光﹐祕法也。然有耳聾一輩﹐息之粗細不得聞﹐柰何﹖是當體之以覺﹐蓋以气由心化﹐心無形﹐其粗其細﹐不易覺。气則無質而尙有迹﹐可體覺也。迹粗則加靜其心﹐心靜則迹自細﹐而細已微矣。迹造至無﹐則息已造眞息息矣。較用耳光﹐得調更速。故古有調息不若調心之妙用也。年老耳聾之人﹐捨是體覺一訣﹐此步功夫終難入彀也。況覺乃性精﹐迹乃命末﹐是亦有性命相顧之義﹐先師太虛翁曾爲髙海畱言之﹐謹采以補祖師之所未及﹞

子輩不明動字﹐動者﹐以綫索牽動言﹐卽掣之別名也。旣可以奔馳使之動﹐獨不可以純靜使之寧乎。此大聖人視心气之交﹐而善立方便﹐以惠後人也。丹書云﹕雞能抱卵心常聽﹐此要妙訣也。蓋雞之所以能生卵者﹐以暖气也。暖气止能暖其殼﹐不能入其中﹐則以心引气入。其聽也﹐一心注焉﹐心入則气入﹐得暖气而生矣。故母雞𨿽有時出外﹐而常作側耳勢﹐其神之所注未常少間也。神之所注未嘗少間﹐卽暖气亦晝夜無間﹐而神活矣。神活著﹐由其心之先死也。人能死心﹐元神卽活﹐死心非枯槁之謂﹐乃專一不分之謂也。佛云﹕置心一處﹐無事不辦。心易走﹐卽以气純之﹐气易粗﹐卽以心細之﹐如此而心焉有不定者乎。

大約昏沈散亂二病﹐只要靜功日日無間﹐自有大休歇處。若不靜坐時﹐𨿽有散亂﹐亦不自知。旣知散亂﹐卽是卻散亂之機也。昏沈而不知﹐與昏沈而知﹐相去奚啻幹裏﹗不知之昏沈﹐眞昏沈也。知之昏沈﹐非全昏沈也﹐淸明在是矣。

散亂者﹐神馳也﹐昏沈者﹐神未淸也﹐散亂易治﹐昏沈難醫。譬之病焉﹐有痛有癢者﹐藥之可也﹐昏沈則麻木不仁之癥也。散者可以收之﹐亂者可以整之﹐若昏沈﹐則蠢蠢焉﹐冥冥焉。散亂尙有方所﹐至昏沈全是魄用事也。散亂尙有魂在﹐至昏沈則純陰爲主矣。靜坐時欲睡去﹐便是昏沈。卻昏沈﹐只在調息﹐息卽口鼻出入之息﹐𨿽非眞息﹐而眞息之出入﹐亦於此寄焉。凡坐須要靜心純气﹐心何以靜﹐用在息上﹐息之出入﹐惟心自知﹐不可使耳聞﹐不聞則細﹐細則淸﹐聞則气粗﹐粗則濁﹐濁則昏沈而欲睡﹐自然之理也。𨿽然﹐心用在息上﹐又要善會﹐亦是不用之用﹐只要微微照聽可耳。何謂照﹖卽眼光自照。目惟內視而不外視﹐不外視而惺然者﹐卽內視也﹐非實有內視。何謂聽﹖卽耳光自聽﹐耳惟內聽而不外聽﹐不外聽而惺然者﹐卽內聽也﹐非實有內聽。聽者聽其無聲﹐視者視其無形。目不外視﹐耳不外聽﹐則閉而欲內馳。惟內視內聽﹐則旣不外肆﹐又不內馳﹐而中不昏沈矣﹐此卽曰月交精交光者也。

昏沈欲睡﹐卽起散步﹐神淸再坐。淸晨有暇﹐坐一炷香爲妙。過午人事多擾﹐易落昏沈﹐然亦不必限定一炷香﹐只要諸緣放下﹐靜坐片時﹐久久便有入頭﹐不落昏沈睡者矣。回光差謬章第五

祖師曰﹕諸子功夫漸漸純熟﹐然枯木巖前錯路多﹐正要細細開示。此中消息﹐身到方知﹐吾今則可以言矣。吾宗與禪學不同﹐有一步一步證驗﹐請先言其差別處﹐然後再言證驗。宗旨將行之際﹐預作方便﹐勿多用心﹐放教活潑潑地﹐令气和心適﹐然後入靜。靜時正要得機得竅﹐不可坐在無事甲裏﹝所謂無記空也﹞﹐萬緣放下之中﹐惺惺自若也。又不可著意承當﹝凡太認眞﹐卽易有此。非謂不宜認眞﹐但眞消息在若有若無之間﹐以有意無意得之可也﹞﹐惺惺不昧之中﹐放下自若也。又不可墮於蘊界﹐所謂蘊界者﹐乃五陰魔用事。如一般入定﹐而槁木死灰之意多﹐大地陽春之意少。此則落陰界﹐其气冷﹐其息沈﹐且有許多寒衰景象﹐久之便墮木石。又不可隨於萬緣﹐如一入靜﹐而無端眾緒忽至﹐欲卻之不能﹐隨之反覺順適﹐此名主爲奴役﹐久之落於色欲界。上者生人﹐下者生貍奴中﹐若狐仙是也。彼在名山中﹐亦自受用風月花果﹐琪樹瑤艸﹐三五百年受用去﹐多至數千年﹐然報盡還生諸趣中。此數者﹐皆差路也。差路旣知﹐然後可求證驗。回光證驗章第六

祖師曰﹕證驗亦多﹐不可以小根小器承當﹐必思度盡眾生。不可以輕心慢心承當﹐必須請事斯語。靜中綿綿無間﹐神情悅豫﹐如醉如浴﹐此爲徧體陽和﹐金華乍吐也。旣而萬類俱寂﹐皓月中天﹐覺大地俱是光明境界﹐此爲心體開明﹐金華正放也。旣而徧體充實﹐不畏風霜﹐人當之興味索然者﹐我遇之精神更旺﹐黃金起屋﹐白玉爲臺﹔世間腐朽之物﹐我以眞气呵之立生﹔紅血爲乳﹐七尺肉團﹐無非金寶﹐此則金華大凝也。第一段﹐是應觀經『日落大水﹐行樹法象』。日落者﹐從混沌立基﹐無極也。上善若水﹐淸而無暇﹐此卽太極主宰﹐出震之帝也。震爲木﹐故以行樹象焉﹐七重行樹﹐七竅光明也﹝西北乾方﹐移一位爲坎﹐日落大水﹐乾坎之象也。坎爲子方﹐冬至雷在地中﹐隱隱隆隆﹐至震而陽出地上矣﹐行樹之象也﹐余可類而推之者﹞。第二段﹐卽肇基於此﹐大地爲冰﹐琉璃寶地﹐光明漸漸凝矣。所以有蓬臺而繼之佛現也﹐金性旣現﹐非佛而何﹐佛者﹐大覺金仙也。此大段證驗耳。

﹝山本此下載有宣示祕文。至此鸞筆忽停﹐時值月晦﹐倏大明亮﹐非日非月﹐而毫末不隱﹐異香充塞﹐空中隱隱聞有天樂﹐久之﹐鸞始飛舞﹐判曰﹕此毗盧遮那如來也。吾宗太上曾言﹐惜我於無量劫前﹐位證無量壽主﹐境土極西﹐去今西牛賀洲十萬八千里﹐國曰無量壽國﹐我於斯地﹐集諸同志﹐萬五千人﹐卽身卽世﹐以覺通性﹐滅度一切光明藏中﹐法界如琉璃﹐而大地行樹﹐七寶凝成。人無男女﹐蓮華化生﹐飛潛動植﹐無不咸若﹐壽亦無量。今之阿彌陀佛國﹐卽昔無量壽國也。今巖於龍嶠演說先天虛無太一金華宗旨﹐蓋亦欲自此修證﹐可俾東土化成極樂國﹐善哉善哉。宏願肇宣﹐宏運斯應﹐朕兆有開必先﹐性光無員勿屆。今得感降祖性光注﹐福庇無量矣。祖性﹐卽毗盧遮那如來也。長春邱祖亦降壇﹐訓曰﹕金剛經曰﹕如來者﹐無所從來﹐亦無所去﹐故名如來。心存則現念隱卽泯﹐泯現者迹耳﹐並無生滅者也。其時眾眞咸會﹐各有頌贊﹐不能悉述﹐識其要訓如此。此眞人八萬劫一集之會﹐不期於龍嶠遇之。得讀是書者﹐愼毋自棄﹐裔孫太定謹識。此先哲石庵氏所志。今蔣本所本乃中宗後裔﹐掩襲此書而抑北宗﹐故削去之﹐謄本亦然﹐玆特爲補錄﹞

現在可考證者有三﹕一則坐去﹐神入谷中﹐聞人說話﹐如隔里許﹐一一明了﹐而聲人皆如谷中答響﹐未嘗不聞﹐我未嘗一聞﹐此爲神在谷中﹐隨時可以自驗﹔一則靜中﹐目光騰騰﹐滿前皆白﹐如在雲中﹐開眼覓身﹐無從覓視﹐此爲虛室生白﹐內外通明﹐吉祥止止也﹔一則靜中﹐肉身絪縕﹐如綿如玉﹐坐中若畱不住﹐而騰騰上浮﹐此爲神歸頂天﹐久之上升可以立待。此三者﹐皆現在可驗者也。然亦是說不盡的﹐隨人根器﹐各現殊勝。如《止觀》中所云『善根發相』是也。此事如人飲水﹐冷暖自知﹐須自己信得過方眞。先天一炁﹐卽在現前證驗中自討﹐一炁若得﹐丹亦立成﹐此一粒眞黍也。一粒復一粒﹐從微而至著。有時時之先天﹐一粒是也﹐有統體之先天﹐一粒乃至無量也。一粒有一粒之力量﹐此要自家願大爲第一義。

﹝蔣本謄本自家願大攺作膽大﹐此誤筆﹐是大有關系。蓋願大兩字﹐卽承根器而來﹐願大者﹐大根大器人﹐非自了漢也。況上文功作﹐並無奇異﹐何須膽大乎﹞回光活法章第七

祖師曰﹕回光循循然行去﹐不要廢棄正業。古人云﹕事來要應過﹐物來要識過。子以正念治事﹐卽光不爲物轉﹐當境卽回。此時時無相之回光也。

日用間能刻刻隨事返照﹐不著一毫人我相﹐便是隨地回光﹐此第一妙用。淸晨能遣盡諸緣﹐靜坐一二時最妙。凡應事接物﹐只用返法﹐便無一刻間斷。如此行之三月兩月﹐天上諸眞﹐必來印證矣。道遙訣章第八

祖師曰﹕玉淸畱下道遙訣﹐四字凝神入气穴。六月俄看白雪飛﹐三更又見日輪赫。水中吹起藉巽風﹐天上游歸食坤徳。更有一句玄中玄﹐無何有鄕是眞宅。律詩一首﹐玄奧已盡。大道之要﹐不外無爲而爲四宇。惟無爲﹐故不滯方所形象﹐惟無爲而爲﹐故不墮頑空死虛。作用不外一中﹐而樞機全在二目。二目者﹐斗柄也﹐斡旋造化﹐轉運陰陽﹐其大藥﹐則始終一水中金而已﹝卽水鄕鉛﹞。前言回光﹐乃指初機﹐從外以制內﹐卽輔以得主。此爲中下之士﹐修下二關﹐以透上一關者也。今頭緒漸明﹐機括漸熟﹐天不愛道﹐直泄無上宗旨﹐諸子祕之祕之﹐勉之勉之﹗夫回光其總名耳﹐功夫進一層﹐則光華盛一番﹐回法更妙一番。前者由外制內﹐今則居中禦外。前者卽輔相主﹐今則奉主宣獻﹐面目一大顚倒矣。法子欲入靜﹐先調攝身心﹐自在安和﹐放下萬緣﹐一絲不掛。天心正位乎中﹐然後兩目垂簾﹐如奉聖旨﹐以召大臣﹐孰敢不至﹖次以兩目﹐內照坎宮﹐光華所到﹐眞陽卽出以應之。離外陽而內陰﹐幹體也。一陰入內而爲主﹐隨物生心﹐順出流轉﹐今回光內照﹐不隨物生﹐陰气卽住﹐而光華注照﹐則純陽也。同類必親﹐故坎陽上騰﹐非坎陽也﹐仍是幹陽應干陽耳。二物一遇﹐便紐結不散﹐絪縕活動﹐倏來倏往﹐倏浮倏沈﹐自己元宮中﹐恍如太虛無量﹐徧身輕妙欲騰﹐所謂云滿千山也。次剛來往無蹤﹐浮沈無辯﹐脈住气停﹐此則眞交媾矣﹐所謂月涵萬水也。使其杳冥中﹐忽然天心一動﹐此則一陽來復﹐活子時也。然而此中消息要細說。

﹝山本此下﹐載有王昆陽律師玄論。時爲康熙戊辰秋﹐律師自北南來﹐館於杭城宗陽宮﹐靖庵隱眞往謁﹐呈上此書﹐律師鄭重其儀﹐拜而閱之﹐曰﹕太上心傳備於此矣。是乃卽世圓行之功法﹐而淑世功驗﹐亦於此下﹐不可偏在一身看。其大旨﹐微露在斡旋造化二句﹐𨿽無一字及普濟﹐而此章內功縝密之中﹐正陶冶全世功法﹐不言世而世在其中。行功至章﹐方有眞驗可得。二三子毋自歉﹐亦勿自恃﹐大行正有待也。乃命小子識之﹐今故附梓於後﹐後學者勉之。太定謹白。一得今按蔣本﹐此注不錄﹐謄本亦不載﹐律師謂行有待﹐信矣﹞

凡人一聽﹐耳目逐物而動﹐物去則已﹐此之動靜全是民庶﹐而天君反隨之役﹐是常與鬼居矣。今令一動一靜﹐皆與人俱﹐人乃眞人﹐卽身中天君也。彼動則與之俱動﹐動則天根也﹔靜則與之俱靜﹐靜則月窟也。動靜無端﹐亦與之爲動靜無端﹔休息上下﹐亦與之爲休息上下﹐所謂天根月窟閒來往也。天心鎭靜﹐動違其時﹐則失之嫩﹔天心已動﹐而後動以應之﹐則失之老﹔天心一動﹐卽以眞意上升乾宮﹐而神光視頂爲導引焉﹐此動而應時者也。天君旣升乾宮﹐遊揚自得﹐忽而欲寂﹐急以眞意引入黃庭﹐而目光視中黃神室焉﹐旣而欲寂者一念不生矣。視內者忽忘其視矣﹐爾時﹐身心便當一場大放﹐萬緣泯迹﹐卽我之神室鼎鑪﹐亦不知在何所﹐欲覓己身﹐了不可得﹐此爲天入地中﹐眾妙歸根之時也﹐卽此便是凝神入气穴。夫一回光也﹐始而散者欲斂﹐六用不行﹐此爲涵養本原﹐添油接命也。旣而斂者﹐自然優遊﹐不費纖毫之力﹐此爲安神祖竅﹐翕聚先天也。旣而影響俱滅﹐寂然大定﹐此爲蟄藏气穴﹐眾妙歸根也。一節中具有三節﹐一節中具有九節﹐且俟後日發揮。今以一節中具有三節言之﹐當其涵養而初靜也﹐翕聚亦爲涵養﹐蟄藏亦爲涵養﹐至後而涵養皆蟄藏矣。中一層可類推﹐不易處而處分矣﹐此爲無形之竅﹐千處萬處一處也。不易時而時分焉﹐此爲無候之時﹐元會運世一刻也。

﹝謹按無形之竅﹐玄竅是也。玄竅無處﹐三才盡在玄竅之中﹐何大何小﹐何遠何近﹐何人何物﹐何身何世之有分限哉﹗無候之候﹐活時是也﹐活時無候﹐萬古總在活時之中﹐何上元下元﹑春夏秋冬﹑子午卯酉﹑月日時刻之可執哉﹗然而欲開玄竅﹐須於活子活午者﹐動極而靜﹐靜極而動﹐竅之得體﹐槪於此耳。何爲活子﹖萬類無聲﹐一機時振﹐而無所向者是。何爲活午﹖萬路齊開﹐一時時寂﹐而無所歸者是。蓋以竅無刻閉﹐機寂則現﹐機攪則隱﹐現則覺﹐隱則迷﹐覺則循眞﹐迷則入惑。欲啟玄竅﹐絕無動運法﹐惟在寂體。是故智者但自棲神虛無﹐气機之動靜﹐含光視之而已。亦不須作意寂定於其間﹐故能無入而不自得﹐回光妙訣蓋如此。循是訣者﹐活子亦得活午亦得﹐正子正午﹐或得或失﹐不出乎心。心爲機所自出耳﹐是爲正本淸源之要旨。曰子曰午者﹐動與靜﹐陰與陽﹐乃於此別。而得有後先﹐有淸濁﹐有老嫩﹐乃在一節之中具有九節焉。其說繁瑣﹐五種仙眷所自出﹐有非一言得了者。師故論云﹐俟後日發揮﹞

凡心非靜極則不能動﹐動動妄動﹐非本體之動也。故曰﹕感於物而動﹐性之欲也﹐若不感於物而動﹐卽天地之動也。不以天之動對天之性句﹐落下說个欲字﹐欲在有物也﹐此爲出位之思﹐動而有動矣。一念不起﹐則正念乃生﹐此爲眞意。寂然大定中﹐而天機忽動﹐非無念之動乎﹖無爲而爲﹐卽此意。詩首二句﹐全括金華作用。次二句﹐是日月互體意﹐六月卽離火也﹐白雪飛卽離中眞陰﹐將返乎坤也。三更卽坎水也﹐日輪卽坎中一陽﹐將赫然而返乎幹也。取坎塡離﹐卽在此中。次二句﹐說斗柄作用﹐升降全機﹐水中非坎乎﹖目爲巽風﹐目光照入坎宮﹐攝召太陽之精是也。天上卽乾宮﹐遊歸食坤徳﹐卽神入炁中﹐天入地中﹐養火也。末二句﹐是指出訣中訣﹐訣中之訣﹐始終離不得﹐所謂『洗心滌慮爲沐浴』也。聖學以知止始﹐以止至善終﹐始乎無極﹐歸乎無極﹔佛以無住而生心爲一大藏教旨﹔吾道以致虛二字完性命全功。總之三教不過一句﹐爲出死護生之神丹。神丹維何﹖曰一切處無心而已。吾道最祕者沐浴﹐如此一部全功﹐不過空心二字﹐足以了之﹐今一言指破﹐省卻數十年參訪矣。

子輩不明一節中具有三節﹐我以佛家空﹑假﹑中三觀爲諭﹐三觀先空﹐看一切物皆空﹔次假﹐𨿽知其空﹐然不毀萬物﹐仍於空中建立一切事﹔旣不毀萬物﹐而又不著萬物﹐此爲中觀。當其修空觀時﹐亦知萬物不可毀﹐而又不著﹐此兼三觀也。然畢竟以看得空爲得力﹐故修空觀則空固空﹐假亦空﹐中亦空。修假觀﹐是用上得力居多﹐則假固假﹐空亦假﹐中亦假。中道時亦作空想﹐然不名爲空而名爲中矣。亦作假觀﹐然不名爲假而名爲中矣﹐至於中則不必言矣。

吾𨿽有時單說離﹐有時兼說坎﹐究竟不曾移動一句。開口提云﹕樞機全在二目。所謂樞機者﹐用也﹐用此斡旋造化﹐非言造化止此也。六根七竅﹐悉是光明藏﹐豈取二目而他槪不問乎﹗用坎陽﹐仍用離光照攝﹐卽此便明。朱子﹝云陽諱元育北宗派﹞嘗云﹕瞎子不好修道﹐聾子不妨。與吾言何異﹐特表其主輔輕重耳。日月原是一物﹐日中含眞精﹐是眞月之精﹐月窟不在月而在日﹐所謂月之窟也﹐不然﹐只須言月足矣。月中翕眞陽﹐是眞日之光﹐日光反在月中﹐所謂天之根也﹐不然﹐只須言天足矣。一日一月﹐分開止是半个﹐合來方成一个全體。如一夫一婦﹐獨居不成家室﹐有夫有婦﹐方算得一家完全。然而物難諭道﹐夫婦分開﹐不失爲兩人﹐日月分開﹐不成全體矣。知此則耳目猶是也。吾謂瞎子已無耳﹐聾子已無目﹐如此看來﹐說甚一物﹐說甚兩物。說甚六根﹐六根一根也﹔說甚七竅﹐七竅一竅也。吾言只透露其相通處﹐所以不見有兩﹐子輩專執其隔處﹐所以隨處換卻眼睛。百曰立基章第九

祖師曰﹕《心印經》云﹕回風混合﹐百曰功靈。總之立基百日﹐方有眞光。如子輩尙是目光﹐非神火也﹐非性光也﹐非慧智炬燭也。回之百日﹐則精气自足﹐眞陽自生﹐水中自有眞火﹐以此持行﹐自然交媾﹐自然結胎﹐吾方在不識不知之天﹐而嬰兒自成矣。若略作意﹐便是外道。

百日立基﹐非百日也。一日立基﹐非一日也。一息立基﹐非呼吸之謂也。息者自心也﹐自心爲息﹐元神也﹐元气也﹐元精也。升降離合﹐悉從心起﹐有無虛實﹐咸在念中。一息一生持﹐何止百日﹐然百日亦一息也。

百曰只在得力。晝中得力﹐夜中受用﹐夜中得力﹐晝中受用。

百日立基﹐玉旨也。上眞言語﹐無不與人身應。眞師言語﹐無不與學人應。此是玄中之玄﹐不可解者也。見性乃知﹐所以學人必求眞師授記﹐任性發出﹐一一皆驗。性光識光章第十

祖師曰﹕回光法﹐原道行止坐臥﹐只要自得機竅。吾前開示﹐云虛室生白﹐光非白也﹐但有一說﹐初未見光時﹐此爲效驗﹐若見爲光﹐而有意著之﹐卽落意識﹐非性光也。子不管他有光無光﹐只要無念生念。何謂無念﹖千休千處得。何爲生念﹖一念一生持。此念乃正念﹐與平日念不同。今心爲念﹐念者現在心也。此心卽光卽藥。凡人視物﹐任眼睛一照去﹐不及分別﹐此爲性光﹐如鏡之無心而照也﹐如水之無心而鑑也。少頃卽爲識光﹐以其分別也。鏡有影﹐已無鏡矣﹐水有象﹐已非水矣﹐光有識﹐尙何光哉﹗

子輩初則性光﹐轉念則識﹐識起而光杳不可覓﹐非無光也﹐光已爲識矣。黃帝曰﹕聲動不生聲而生響﹐卽此義也。《楞嚴推勘入門》曰﹕不在塵﹐不在識﹐惟選根。此則何意﹖塵是外物﹐所謂器界也。與吾了不相涉﹐逐之則認物爲己﹐物必有還﹐通還戶牖﹐明還日月﹐將他爲自﹐終非吾有。至於不汝還者﹐非汝而誰﹖明還日月﹐見日月之明無還也。天有無日月之時﹐人無有無見日月之性。若然﹐則分別日月者﹐還可與爲吾有耶﹖不知因明暗而分別者﹐當明暗兩忘之時﹐分別何在﹖故亦有還﹐此爲內塵也。惟見性無還﹐見見之時﹐見非是見﹐則見性亦還矣。還者還其識流轉之見性﹐卽阿難『使汝流轉﹐心目爲咎』也。初言八還﹐上七者﹐皆明其一一有還﹐故畱見性﹐以爲阿難拄杖。究竟見性旣帶八識﹐非眞不還也。最後並此一破﹐方爲眞見性﹐眞不還矣。子等回光﹐正回其最初不還之光﹐故一毫識念用不著。使汝流轉者﹐惟此六根﹐使汝成菩提者﹐亦惟此六根。而塵與識皆不用﹐非用根也﹐用其根中之性耳。今不墮識回光﹐則用根中之元性﹐落識而回光﹐則用根中之識性﹐毫釐之辯﹐乃在此也。

用心卽爲識光﹐放下乃爲性光。毫釐千里﹐不可不辯。識不斷則神不生﹔心不空則丹不結。

心淨則丹﹐心空卽藥。不著一物﹐是名心淨﹐不畱一物﹐是名心空。空見爲空﹐空猶末空﹐空忘其空﹐斯爲眞空。坎離交媾章第十一

祖師曰﹕凡漏泄精神﹐動而交物者﹐皆離也。凡收轉神識﹐靜而中涵者﹐皆坎也。七竅之外走者爲離﹐七竅之內返者爲坎。一陰主於逐色隨聲﹐一陽主於返聞收見。坎離卽陰陽﹐陰陽卽性命﹐性命卽身心﹐身心卽神炁。一自斂息﹐精神不爲境緣流轉﹐卽是眞交。而沈默趺坐時﹐又無論矣。周天章第十二

祖師曰﹕周天非以气作主﹐以心到爲妙訣。若畢竟如何周天﹐是助長也。無心而守﹐無意而行﹐仰觀乎天﹐三百六十五度﹐刻刻變遷﹐而斗樞終古不移。

﹝蔣本謄本俱作斗柄。錢恬齋方伯藏本作北辰﹐朱石君中堂佩本亦作北辰﹐而注載當從龍嶠本作斗樞。其下有注曰﹕斗樞卽北斗第三祿存星君﹐徳合北極辰星﹐辰星者﹐鎭星也﹐動而不出其極者﹐故北斗第三祿存星君亦自終古不移其處﹐斗爲天心蓋以此。邵子詩曰﹕冬至子之半﹐天心無攺移。以其定若樞然﹐故曰鬥樞。況按是書出自龍嶠山房﹐世本不足據云。可見是書﹐都中自有陶本可采﹐蔣侍郎何故不之采﹖想必誤於王和尙也﹞

吾心亦猶是也。心卽斗樞﹐气卽羣星。吾身之气﹐四肢百骸﹐原是貫通﹐不要十分著力。於此煆煉識神﹐斷除妄見﹐然後藥生﹐藥非有形之物﹐此性光也﹐而卽先天之眞炁。然必於大定後方見﹐並無采法﹐言采者大謬矣。見之旣久﹐心地光明﹐自然心空漏盡﹐解脫塵海。若今日龍虎﹐明日水火﹐終成妄想。吾昔受火龍眞人口訣如是﹐不知丹書所說更何如也。

一日有一周天﹐一刻有一周天﹐坎離交處﹐便是一周。我之交﹐卽天之回旋也。未能休歇﹐所以有交之時﹐卽有不交之時。然天之回旋也﹐未嘗少息。果能陰陽交泰﹐大地陽和﹐我之中宮正位﹐萬物一時暢遂﹐卽丹經沐浴法也。非大周天而何﹖﹝石庵氏曰﹕句中有話﹐莫小用了。○今世本皆失采入﹞此中火候﹐實實有大小不同﹐究竟無大小可別﹝石庵氏曰﹕吾輩可以悟矣﹐小就惜哉﹞。到得功夫自然﹐不知坎離爲何物﹐天地爲何等﹐孰爲交﹐孰爲一周兩周﹐何處覓大小之分別耶﹖總之一身旋運難眞﹐不眞﹐見得極大亦小﹐眞則一回旋﹐天地萬物悉與之回旋﹐卽在方寸處﹐極小亦爲極大。故金丹火候﹐全要行歸自然。不自然﹐天地自還天地﹐萬物各歸萬物。若欲彊之使合﹐終不能合。卽如天時亢旱﹐陰陽不和。乾坤未嘗一日不周﹐然終見得有多少不自然處﹐我能轉運陰陽﹐調攝自然﹐一時雲蒸雨降﹐艸木酣適﹐山河流暢﹐縱有乖戾﹐亦覺頓釋﹐此卽大周天也。

﹝不可無此棒喝。不眞卽妄﹐毫釐而億萬億也。治身得眞﹐醫世在其中矣。寂而體之﹐祖卽以天時驗內功﹐旨哉旨哉﹞

問﹕活子時其妙﹐必認定正子時﹐似著相﹖曰﹕不著相。不指明正子時﹐何從而識活子時﹖旣識得活子時﹐確然又有正子時﹐是一是二﹐非正非活﹐總要人看得眞﹐一眞則無不正﹐無不活矣。見得不眞﹐何者爲正﹐何者爲活﹐何者爲正耶﹖卽如活子時﹐是時時見得的。畢竟到正子時﹐志气淸明﹐活子時愈覺發現。若未識得活的﹐且只向正的時候驗取﹐則正者現前﹐活者無不神妙矣。第十三章

勸世歌

祖師曰﹕吾因度世丹衷熱﹐不惜婆心並饒舌。世尊亦爲大因緣﹐直指生死眞可惜。老君也患有吾身﹐傳示谷神人不識。吾今略說尋眞路﹐黃中通理載大易。正位居體是玄關﹐子午中間堪定息。光回祖竅萬神安﹐藥產川原一炁出。透幙變化有金光﹐一輪紅曰常赫赫。世人錯認坎離精﹐搬運心腎成間隔。如何人道合天心﹐天若符兮道自合。放下萬緣毫不起﹐此是先天眞無極。太虛穆穆朕兆捐﹐性命關頭忘意識。意識忘後見本眞﹐水淸珠現玄難測。無始煩障一旦空﹐玉京降下九龍冊。步云漢今登天闕﹐掌風霆兮驅霹靂。凝神定息是初機﹐退藏密地是常寂。

吾昔度張珍奴二詞﹐會有宗旨。子後午前非時也﹐坎離耳。定息者﹐息息歸根中黃也。坐者﹐心不動也。夾脊者﹐非背上輪子﹐乃直透玉京大路也。雙關者﹐此處有難言。忌忘神守﹐而貴虛寂與無。所守﹐守此義也。液於是化﹐血於是成。而後於是返先天﹐气於是返神﹐神於是還虛﹐虛於是合道﹐道於是圓志﹐志於是滿願﹐訣不勝述﹐此處是也﹝此十三句惟我宗壇遺冊有之﹞。至如地雷震動山頭者﹐眞气生也﹐黃芽出土者﹐眞藥生也﹝此一句亦惟宗壇遺冊有之﹞。小小二段﹐已盡修行大路﹐明此可不惑於人言。

昔夫子與顏子登泰山頂﹐望吳門白馬﹐顏子見爲疋練﹐太用眼力﹐神光走落﹐故致早死﹐回光可不勉哉﹗

回光在純心行去﹐只待眞息凝照於中宮﹐久之自能通靈達變也。總是心靜气定爲基﹐心忘气凝爲效﹐气息心空爲丹成﹐心气渾一爲溫養﹐明心見性爲了道。子輩各宜勉力行去﹐錯過光陰﹐可惜也。七子勉之﹗一日不行﹐一日卽鬼也﹔一息行此﹐一息眞仙也。參贊化育﹐其基於此﹐七子勉之﹗呂祖師三尼醫世說述序

文所以載道也﹐余聞世間有是祕文久矣。憶自弱冠時﹐得侍東籬老師於桐柏山。師奉天人﹐年已百有十餘歲﹐姓髙氏。浙閩總制髙公﹐蓋師同宗也﹐巡邊過山﹐以三尼醫世說問師。師曰「吾曾見於王陽明先生簣中書之內編﹐其門人王龍溪刻以傳世者﹐是羲黃以身治世之大道也﹔又嘗聞諸駐世神仙李泥丸﹐吾門下沈一炳曾三遇之﹐一炳嘗以『三尼』兩字﹐叩於泥丸﹐泥丸曰﹕『此道傳自羲黃﹐仲尼牟尼靑尼三大聖人﹐闡以立教﹐三家之徒各述其入門之徑﹐集成一編﹐或曰說述﹐或曰心傳﹐或曰功訣﹐或曰功用。今散軼矣。』余昔聞於髙師者如此。」至乾隆丙午歲十月二十六日﹐吾大師太虛翁是日辭世﹐於先兩日授書一冊﹐囑收勿泄。其時尙達﹐不務愼守﹐友人攜赴晉寧﹐久假不歸﹐乃卽呂祖三尼醫世功訣也。歲己酉﹐浙督學朱石君先生按臨湖州﹐進謁於右文館。始知先生有是書珍藏﹐不以示人﹐頗疑有脫簡。聞金蓋藏本完善﹐以余爲誠實可信﹐囑往構取﹐不得而返。乃示余所藏之本﹐系明代人手錄﹐有誠意伯跋。余擬錄之﹐適先生俶裝將按他郡﹐匆匆不果。越四載宦遊﹐過雞足山﹐訪住世神仙雞足道者於龍樹山房。仙姓黃名守中﹐西域月支人﹐元時進中國﹐久休雞足﹐故有是號。順治十六年入京師﹐求授太上三大戒於昆陽王律師﹐初無名字﹐自號野闥婆﹐華言求道士也。律師以其身休中國有年﹐因命以華人姓名曰黃守中﹐迄今滇人咸以黃眞人呼之﹐年已五百有餘歲﹐而貌若六十許人﹐雙眸炯炯﹐聲若洪鐘。案頭無多書﹐《佛說持世陀羅尼經》外﹐惟《三尼醫世說述》﹐核卽東籬所見﹐太虛神說者。乞勿與﹐請錄之。笑曰「毋﹐子歸而求之﹐誠訪二美得自集者﹐今非其時﹐姑待之。」余因問曰「某昔得有呂祖三尼醫世功訣﹐爲某大師太虛翁所授﹐未及體閱﹐爲友攜去﹐此書如何﹖」曰「余向亦有之﹐善冊也﹐他日亦必得者」。余又問曰「先生嘗行是說乎」。先生曰「時哉﹐時哉﹗」又問曰「聖如孔子﹐不以斯道醫世﹐何也﹖」曰「聖人立人之極﹐行斯道於萬世者也﹐夫子之道大﹐不在一時也。且郟鄏定鼎﹐卜年七百﹐春秋之季﹐其數已終﹐安知非參贊之神功維持衰運﹐迓續乃命於天乎﹖」曰「夫子若以斯道濟世﹐當時應大治矣」。曰「春秋之時﹐孽海甚深﹐殺運將啟﹐天故未欲平治天下也﹐凡暴殄之气足以致虛耗﹔淫泆之气以致水澇﹐冤抑之气致亢旱﹔悖逆之气足以致兵刃。乖气久郁而入不散﹐則元气隔閡而不通﹐無位之聖人能培人心固有之善﹐而不能鋤人世已稔之惡。師道立則善人多﹐善人多則可以維持世運。其自作不靖者﹐天將聚而殲旃﹐非韋布之士所得而治也。」曰「然則斯道亦有窮乎﹖」曰「良醫攻疾﹐必去其疾﹐而後元气可通﹐子不聞老子之言乎﹐道大﹑天大﹑地大﹑王亦大」。王亦大者﹐薄海內外﹐百萬億生靈之所歸﹐有旋乾轉坤之權也。道與權合﹐則兵刑禮樂﹐革舊俗而新之﹐權足以去其疾而奠安之也。有道而無權﹐豈能於凶人敗類而亦安之懷之也哉。世之爲病有二﹕曰人爲之病﹐曰天運之病。人爲之病﹐戾气所鐘﹐所謂『自作之孽不可活』﹐惟有權者能醫之。天運之病﹐協气可逭﹐所謂『天作孽猶可爲』﹐惟有道者能醫之。然而天運亦轉移於人事﹐消戾气於未萌之先﹐則天運亦應之。天運通﹐則元气通﹐元气通﹐則大化通﹐斯道乃大通而不窮也。在上之君子﹐則平地成天﹐於物一無所遺﹐在下之君子﹐則立人達人﹐於物亦大有所濟。以道醫世﹐不因世廢道也。況當升平之世﹐海宇乂安﹐上有大聖人以爲之主﹐道與權合﹐版圖之內﹐無有頑民污吏釀災眚以梗塞气機。則此道流通﹐𨿽一介之士﹐亦有位天地育萬物之能事﹐得襄贊於不見不聞之中矣。若五行百物之生成﹐偶有偏災小劫﹐行此道以補之﹐上合仁主之心﹐下濟生靈之厄﹐有不如響斯應者乎﹗」余之受教於黃眞人者如此。至歲癸丑﹐遊洞庭之東山﹐休於朱氏。朱爲吾山前輩九還翁昆孫﹐好玄學。出示藏本二冊﹐其一爲文正中堂珍藏之書﹐亦屬謄本﹐而無名人手跋。其一爲吾山石庵律師手錄於龍嶠山房﹐輯題於隱眞黃祖者﹐文義更爲明暢﹐殆雞足眞人所稱詳善本也。因乞攜歸﹐其時未聞个中玄理﹐妄期道成而後行之。遲至道光五年﹐蒙吾太虛翁洵呈昔授醫世功訣﹐又沐呂祖臨沙﹐洋洋萬言﹐玄理乃明。始悔師傳功訣﹐爲友攜赴晉寧﹐迄今未歸。幸有雞足眞人﹐謂必自得。爰詳節錄沙示﹐又采聞見﹐匯而注之。儒釋二家之說﹐則分引經義以補之﹐以未讀持世經故﹐爰附管窺七則﹐抄成一冊﹐詳述得詳書顚末﹐以祛無徵之惑﹐將以公諸同志。稿旣成﹐或有見而問曰「是道惟存心濟世者可行之﹐若私心用事之人﹐亦可行乎﹖」余矍然起立曰「是何言歟﹗挾私則背道﹐必不可行﹐呂祖嘗降壇戒諭曰﹕『二气之用﹐陽爲徳﹐陰爲刑﹐動於私﹐卽入於陰。中正慈祥則爲徳﹐邪忒凶暴則爲刑﹐苟非利物濟人之心﹐而欲以吾气引動乾坤之气﹐則刑气所召﹐間不容髮﹐天魔應之﹐天神殛之﹐其禍甚速﹐自取滅亡﹐歷劫不赦﹐悔不可追﹐』祖師明訓如此。」故學道者﹐正心爲第一義﹐識此以爲玩褻是書者鑑焉。時道光戊子年孟夏望日嗣龍門正宗第十一代閔一得謹序。原序

太始之初﹐道立於一。確不可拔﹐而無所倚﹔堅不可破﹐而無所住。無貳無間﹐無內無外﹐靜而無靜﹐動而無動。剛柔健順之未判﹐而爲至剛至柔至健至順之所由出。大生之母﹐大道之原﹐是曰眞一。眞一者﹐先天之精活潑潑地﹐其發不可遏。發則通﹐通則爲陽﹐其復則爲陰﹐通復是气之始。陽淸則升﹐陰濁則降﹐淸濁是形之始。故眞一爲生天生地之始﹐體萬有而空萬有﹐無極是也。惟無﹐故無隔閡﹐故極靈極明﹔惟無﹐故無掛無礙﹐故能屈能伸。人物得其靈明之理而爲性﹐得其屈伸之气而爲命。萬物皆在性命之中﹐性命皆在眞一之中。性命之外無道﹐性命之外無教﹐三教同出於一也。儒盡性以立命﹔釋見性而度命﹔道成性以復命。儒貫一﹐釋皈一﹐道得一。而其功化之極﹐則皆無遠勿屆﹐流行於四大部洲﹐而無所底止。儒家之道﹐至於位天地育萬物﹐所過者化﹐所存者神﹔釋家之道﹐至於無住相布施﹐四維上下虛空福徳﹐不可思量﹔道家之道﹐至於萬物作而不辭﹐生而不恃﹐爲而不有﹐功成而不居。其宗旨﹐皆無爲而濟世﹐豈捨己而從事於世哉﹗有生以來﹐人我同此一性﹐同此一命﹐卽同此一道。形隔而气通﹐气通則性命通極之。天之所覆﹐地之所載﹐皆一气呼吸之所通。道在我則我爲宰。其始﹐一物不有﹔其終﹐一物不遺。而其妙萬物也﹐仍一物不有。斯道也﹐何道也﹖眞一之道也。成己成物﹐皆道中之事。萬物各正性命﹐而後道之量於是乎全﹐遺世獨立﹐不可以言道﹐此醫世之說所由來也。醫世之說﹐其本經全書﹐自有金簡玉函﹐藏在天府﹐世不槪見。此書全部﹐尙有儒釋醫世說述。太律師昆陽王祖聞諸異人云「儒毀於秦﹐釋毀於晉﹐世不可得而見矣。」世所流傳者﹐特道宗醫世入手之則。蓋呂祖駐世時﹐得聞是說﹐闡述本經之義﹐授之法嗣﹐乃本經注疏﹐不是經文﹐故其文平近易曉﹐而於經中玄微功候﹐尙未述及。第就道宗醫世入手次第敍起焉耳﹗其大要與儒釋兩門﹐𨿽殊途而同歸於一﹐故此書有三尼之名﹐且經呂祖升證金仙後﹐嘗親印證於三尼者。是三尼在天之靈﹐宣說參天地贊化育之大道。俾有志斯道者﹐聞而傳之﹐踵而行之﹐世世可登仁壽之域也。讀是書者﹐愼毋褻視焉﹗是書本山世有藏本﹐不知誰氏攜去﹐蒙呂祖降壇﹐宣示辭意尢詳﹐爰敬錄之﹐牟數言於首。時康熙甲辰元旦日﹐嗣龍門正宗第九代陶太定謹敍於金蓋之龍嶠山房。

呂祖師三尼醫世說述龍門第八代戒子黃守中題龍門第九代戒子陶太定輯第十一代閔一得謹疏第十二代沈陽一恭校

呂祖師爲太上門下關尹子嗣道曾孫﹐本唐宗室﹐姓李名瓊字伯玉。避武后之禍﹐偕夫人金氏隱於嵩山深谷﹐攺姓呂﹐名曰巖﹐字洞賓。夫人歿﹐因號純陽﹐鐘離祖師弟子﹐元世宗敕封警化孚佑帝君。三尼者﹐孔子﹑如來﹑老子也。《心印集經》曰「靑尼致中﹐仲尼時中﹐牟尼空中。三尼師師﹐文尼翼司。三尼克傳﹐文尼斯贊。宏敷教育﹐裨生化之源」。此元始誥文尼之文。本經又言「純陽眞人﹐化號文尼﹐職司鐸化﹐故詔以三尼之道﹐敷錫於世﹐陰騭下民。」呂祖師之統儒釋道以宣教﹐天所命也﹐是以寶誥亦稱爲三教之師。《醫世說》﹐乃三聖之精蘊﹐發育萬物﹐峻極於天。開辟以來﹐天下之道無有大於此者。呂祖述之﹐以開無量劫懷保惠康之化。所言入手之則﹐𨿽屬玄門﹐實不外始基於定靜。定靜乃三家同入之門﹐惟道宗功法較爲簡而易曉﹐故拈以示人。至於盡性知命而功及於天地﹐則三尼同道悉該於此焉。呂祖筆之於書﹐以授門下﹐歷代祖師寶之﹐藏於梅島之龍嶠山房﹐地爲黃隱眞律師別業﹐今址猶存﹐地離雲巢二里許﹐金蓋之東麓也。是書原序爲陶律師石庵著﹐其標題蓋出自隱眞律師。曰呂祖師三尼醫世說述者﹐正以明是書尙有三聖本經﹐呂祖述其意以教人云爾。

第一步說法

大壯

本易象以明各步功法﹐非盡以卦气時序言也。大壯利貞。大者﹐正也﹐內乾外震。乾爲天﹑爲首﹐震起也﹐故功起於此。「帝出乎震」﹕帝﹐太乙也﹐卽眞一之宰也。震巽特變爲多白眼﹕目注腦則向上﹐故多白﹐謂當注視乾宮也。震﹐陽之動也﹐意者心之所發﹐陽气之動也。

若曰﹕法先閉目﹐意斂目神﹐向腦一注。

簣中書同。「若曰」者﹐明非本經。蓋本經簡奧難曉﹐呂祖述其意﹐若曰如是如是也。陶律師本無「若曰」兩字﹐次句有「微以」兩字﹐末句「腦」字下有「際」字﹐「一注」作「存守」。呂祖曰「存者眞一﹐守者眞元。眞一是性﹐眞元是气。腦爲髓海﹐又爲天性都會府﹐猶天上之有玉淸勝境﹐其境至淸﹐髙居星月之上﹐乃太無之天。能知存守﹐自能明道。」

繼於腦中﹐向頂注之。

簣中書同。陶本「中」作「際」﹐下句有「門上」兩字﹐「注之」作「一注」。呂祖曰「腦爲人身玉淸宮﹐元始所居。頂曰囟門﹐穴名百會﹐乃三元聚會之所﹐上接三天眞一。向頂注之﹐眞一感通﹐眞元匯注﹐得見紅黃星點若雨灑下爲驗。」蓋眞一無形﹐所可見者眞元。眞元者﹐眞一所生之气也。

一得按﹕《禮》曰「本於太乙﹐分而爲天地﹐轉而爲陰陽﹐變而爲四時﹐列而爲鬼神﹐其降曰命﹐其官於天也。」太乙卽眞一﹐天之宰也。首爲人身之天闕﹐故迎幹必於首。《易》曰「乾元」﹐曰「首出庶物」﹐乾爲天爲首也。《虞氏易義》﹕「幹爲性」﹐天命之性也。心目「注之」﹐卽《尙書》所謂「顧諟天之明命」﹐朱子曰「常目在之也」。《內典》曰「大佛頂首陀羅尼」﹐言慧光如日在佛頂也。又曰「斯是如來無見頂相﹐無爲心佛」﹐又曰「摩頂令其開悟」﹐言人之性光皆在頂也。儒釋二家醫世功法﹐以經義參之﹐與此書宗旨重規疊矩矣。

此爲下手第一步。

簣中書同。陶本每步此句有「功法」二字。呂祖曰「法﹐法則也﹔功﹐功用也」。「法先閉目」者﹐目爲我心使气神。《法錄》﹕「目神在天﹐卽爲苟畢二帥」。其在人身﹐行則注於兩湧泉﹐坐則注於兩腰腎。閉也者﹐凝字之義也。曰「微以」者﹐有以若無之義。意爲心神之號令﹐令出乃行﹐猶人君之有誥敕也。曰「上注」者﹐有透頂而上之義。所以注迎眞一之元﹐以護身世也。

第二步說法

夬

內乾外兌。《逸象》﹕「幹爲神﹐兌爲通」﹐與神通气也﹐引幹炁下通之義也。夬﹐決也﹐剛決柔也﹐君子道長﹐小人道消﹐小人謂陰。闕門下通於腹﹐腹爲陰﹐引幹陽下注﹐以決陰也。

乃自百會﹐下游闕盆。

簣中書同。陶本作「繼於腦際﹐向下胸堂」。百會﹐穴名﹐其穴在頂門。闕盆﹐亦穴名﹐其穴在胸。呂祖曰「此不言意﹐意在其中」﹐曰「下」者﹐引一引元並下之義﹐味下句自可見。

幹

元亨利貞。元始﹐亨通﹐利和﹐貞正。元始﹐謂易生復初﹐探賾索引﹐萬物資始。亨通﹐以陽通陰。各正性命爲利貞。心以上爲陽﹐腹爲陰。胸乃陽始通陰之界﹐天下之賾將由之而起﹐不可憧擾。乾有伏坤﹐馭動以靜﹐乃爲體得閒趣。體幹之徳﹐剛健中正純粹精。此七徳者﹐所由覺空色相﹐一絲不掛也。

遊夫闕盆﹐體得閒趣。

簣中書同。陶本作「用守胸堂﹐一絲不掛」。一得按﹕《易》曰「淸明在躬」﹐《心經》曰「五蘊皆空」﹐蓋同是道也。呂祖曰「第一戒毋率躁﹐第二戒毋昏迷﹐第三戒毋莽蕩。要識此中﹐本無一物﹐有何人我﹐有何內外﹐光明磊落﹐徹天徹地﹐物物件件﹐機動乃現。現非心體也。現而勿察﹐隱而勿追﹐如浮雲之點太空﹐過而已矣。所當迎者﹐淸存十分﹐和迎三五」。蓋此一步﹐《參同》謂之上徳。徳以淸虛恬淡﹐一塵不染﹐得失有無﹐不稍粘滯﹐乃爲得法。

此爲下手第二步。

呂祖曰「此步中必現有紛紜景象﹐若稍滯稍擾﹐天君有病﹐不惟無益﹐爲害非細。而於下步便無下手處矣﹐可不戒哉﹗」一得竊謂能體遊字﹑閒字﹐意義自得﹐行合祖訓焉。

第三步說法

姤

內巽外乾。彖曰「姤﹐遇也﹐柔遇剛也。」陰爲柔。「剛遇中正﹐天下大行」﹐謂以剛克柔。五中正﹐故剛遇中正。陰始生﹐故宜勒照。姤與復旁通﹐復則龍蛇俱蟄﹐姤則萬物發揚﹐陰陽相伏之理。象曰「天地相遇﹐品物咸章」﹐故爲萬路齊開。「天下有風」﹐無路不通也。

運值正午﹐訣惟勤照。

簣中書同。陶本首句上有「已而」兩字﹐下句作「萬路齊開」。言此中元運旺﹐旣庶且富﹐無物不備﹐有日中則昃﹑月盈則闕之懼﹐故當有勒照作用。正午﹐於世爲中元﹐於身中爲心﹐於功候爲活午時﹐乃一陰初生之候﹐宜勒照也。

遁

內艮外乾。象曰「天下有山﹐遁。君子以遠小人﹐不惡而嚴。」君子謂幹﹐幹爲遠爲嚴。未於首﹐其位已遠﹐遠而嚴﹐正本淸源之道。剛當位而陰漸長﹐故有偏頗之象。

已值未正﹐正本淸源。

簣中書同。陶本「已」作「若」﹐下句作「便有偏頗」﹐蓋民忘善之所致也。世泰已久﹐則民惟逸是安。逸是安則忘善﹐忘善則惡機已伏﹐自然之勢也。宜體「正本淸源」句義﹐乃有下手處。鄙意﹕訣則迎一以化之﹐不惟訣迎坤元而已。

否

內坤外乾。彖曰「天地不交而萬物不通﹐內小人而外君子」﹐故外彊中漧。「大往小來」﹐故當植培﹐此天地閉塞之候。

一入申正﹐植培而已。

簣中書同。陶本「申正」下作「外彊中漧﹐須事植培」﹐意義與此書同。蓋值申正﹐運當下元之初﹐其時人民燕安成性﹐罔知奮勉﹐無有遠慮﹐風气浮華﹐舉止文勝﹐故曰「外彊」。惟民生厚﹐其气已漓﹐百產亦漸耗竭﹐故曰「中幹」。一旦劫臨﹐挺而走險﹐適以速斃﹐誠可哀也。志斯道者﹐訣惟植培爲事﹐所以思患預防也。

觀

內坤外巽。象曰「風行地上﹐觀。先王以省方觀民設教。」觀主化民﹐故當致新。五位未變﹐爲「大觀在上」。近乾爻﹐故迎幹。陶本曰「成賢劫」者﹐酉時卦中有蹇有明夷﹐值運之艱也。

若值酉正﹐訣惟致新。

簣中書同﹐陶本「酉正」下作「訣惟迎幹﹐以成賢劫」﹐義與此書相表裏。酉正者﹐下元之中運也﹐舊染污俗﹐迎幹气以廓淸之﹐使民自新也。頑讒猶欲並生﹐使民自新﹐則劫運之來﹐化大成小﹐所謂賢劫是也。較諸兵火相乘﹐不已相去多多乎﹗呂祖蓋有深意存焉。賢劫者何﹖饑饉疫癘昏墊是也。

剝

內坤外艮。此戌卦也。幹鑿度曰「夫陰傷害爲行當九月之候﹐陽气衰消而陰終不能盡陽﹐小人不能決君子也。」謂之剝﹐言不安而已。彖曰﹕不利有攸往﹐小人長也。」

坤

六爻皆陰。此亥卦也。卦徳爲柔順利貞﹐卦气爲滅藏於癸﹐極晦之象﹐陽盡滅也。故有「履霜堅冰至」之占。戌亥爲剝爲坤﹐此曰「法惟屯蒙以俟復」者﹐捨值時之卦﹐而言「因時之用」﹐謂此時惟當息養。蓋戌亥於身爲下極﹐於世爲下元之下運﹐言內言外﹐皆當息養也。

運至戌亥﹐法惟屯蒙以俟復。

簣中書同。陶本下句作「屯蒙而已」﹐意義與是書無異。屯蒙者﹐萬物冥昧之象﹐養之以俟其復而已。屯﹐內震外坎﹐動而遇險﹐劫運多艱﹐故屯利居貞。蒙﹐內坎外艮﹐坎智艮止﹐性靈窒塞﹐機竅未開﹐故蒙以養正。大元運之戌亥﹐萬物皆息﹐小元運之戌亥﹐亦貴息養元气。呂祖曰「究其致此之由﹐總因失照失培之故。」言小元運之可挽於前也。一得按﹕《易》曰「凡益之道﹐與時偕行」﹐《書》曰「道有升降﹐政由俗革」﹐此儒教之視否泰元運而醫世也。《華嚴經》曰「淸淨光明﹐徧照世間﹐以無礙願﹐住一切劫﹐常勤利益一切眾生」﹐《楞嚴經》曰「於恆沙劫中﹐救世悉安寧」﹐此釋教之歷無量元運而醫世也。

此爲下手第三步。

簣中書此句上有「呂祖曰究其致此之由﹐總因失照失培之故」十七字。按前後文均無呂祖曰字樣﹐當是後人以此書質諸呂祖﹐錄者誤入正文耳﹗今采入前注。竊按是書﹐二步以上自頂至胸﹐言身不言世。三步中分言六時者﹐功用至午位則爲心﹐乃一身之宰﹐一世之宰﹔至未以下則爲腹﹐爲閻浮提。世事不同﹐補救之法亦不同﹐故逐時分析言之﹐以明隨運之用。此六時之用﹐皆學問之事﹐謂當裕道法於未用之時﹐午未申酉戌亥﹐皆迎一迎幹之所貫注。幹﹐君也。蓋有隨時醫世之學術﹐而後可以任斯世之重﹔能調元贊化﹐而後可以上格君心。欲從事於澤民﹐必先以致君爲主也。

第四步說法

復

內震外坤。震﹐修省致福﹐坤﹐徳合無疆﹐彖曰「復亨﹐剛反動而以順行﹐利有攸往﹐剛長也。」陽來返初﹐而應天行﹐陰順之﹐明良之際會也。

已而華開見佛﹐自造慶會﹐於﹝音烏﹞萬斯年﹐此爲下手第四步。

簣中書同﹐陶本「已而」作「旣乃」﹐下有「別有妙用﹐不外忠貞」二句﹐「自造慶會」下有「得致」兩字。華﹐心華佛﹐諭君也。開者﹐開心見誠之義﹐中無意必固我﹐隨機導引﹐格非啟沃﹐大有紅鑪點雪之神。「不外忠貞」者﹐言忠貞則咸有一徳﹐上下交孚﹐不待語言文字﹐故曰「自造」﹐誠之通也。忠則表裏如一﹐貞則夙夜匪懈﹐是以能充滿其肅肅雍雍之气。而君臣皆在一气之中﹐爲上爲徳也﹔天下亦皆在一气之中﹐爲下爲民也﹐海隅蒼生陰受其福而不知矣。呂祖曰「惟知迎一與元者能之。」一得按﹕《書》曰「燮理陰陽﹐寅亮天地」﹐《楞嚴經》曰「於大菩提﹐善得通達﹐覺通如來﹐盡佛境界」﹐《持世陀羅尼經》曰「利益安樂一切有情」﹐同此功用也。

第五步說法

臨

內兌外坤。兌悅坤順﹐故無間。元亨利貞。彖曰「悅而順﹐剛中而應」。「悅而順」﹐混一之原﹔「剛中而應」﹐妙凝之徳﹑大亨以正也。

於斯時也﹐功造無間﹐一舉一措﹐不謀自合﹐蓋已兩气混一﹐志神不二﹐是妙凝之神驗。此爲下手第五步。

簣中書﹑陶本同﹐文正藏本有小異。呂祖曰「行到此步﹐益宜人我兩忘﹐任此乾坤正气氳如氤如﹐有彌天蓋地气象﹐乃得此驗。偶或現有戾機﹐必當迎人元以通之﹐倍迎乾元以新之﹐坤元以和之﹐寂體眞一以一之﹐自然君聖臣良﹐上下一气﹐功行不怠。造致雍熙﹐計日可待。」一得按﹕《書》曰「咸有一徳」﹐《金剛經》曰「以福徳無﹐故如來說福徳多」﹐皆是道也。

第六步說法

泰

內乾外坤。彖曰「天地交而萬物通也﹐上下交而其志同也。」象曰「後以財成天地之道﹐輔相天地之宜﹐以左右民。」以陰輔陽﹐坤承干命﹐庶績咸熙﹐四海升平之象也。

功到此際﹐朝寧雍熙﹐百工亮采﹐而民隱君悉。從而加迎眞一﹐下照萬方。繼迎坤元以撫之﹐乾元以一之。物產繁衍﹐民行淳馴。此爲下手第六步。﹝馴當作良﹞

簣中書﹑陶本同﹐文正藏本句繁不悉載。一得按﹕《禮》曰「徳者﹐性之端也﹐極乎天而蟠乎地﹐行乎陰陽而通乎鬼神。」功用至此﹐天地順而四時當﹐艮有徳而五穀昌。詩曰「允矣君子﹐展也大成」﹐合外內之道也。《金剛經》曰「佛說非身﹐是名大身﹐納大千於一粟也。」《彌陀經》曰「阿彌陀佛國﹐眾生無有眾苦﹐但受諸樂﹐是故名爲極樂。」皆道在一身﹐效在眾生﹐申錫無疆之軌也。儒釋二家醫世之道﹐亦該於此書矣﹗

呂祖曰「此撫世之極功﹐聖人之能事﹐然非有待於外。六合九州島﹐不出坤腹﹐呼吸可通﹐盡人能學﹐惟在志堅﹐切戒私智用事耳﹗」又曰「天地無心﹐寄心於人﹐人故能行﹐行必有成。」又曰「要知世運之有上中下﹐猶人之有少壯老。人無不願常少壯﹐天地豈有不願常上中哉﹗至人體之﹐故垂是說以俟志士。然有至玄玄理﹐終古未經道破。余昔早聞是說而竊有待﹐及旣道成且圓﹐甫知昔旣未事﹐今亦惟能述此說﹝曰述此﹐說明非本經原文﹐祖師述其說以示人也﹞﹐以俟後之踵行者。妝曹姑勿窮詰﹝詳語意﹐此經之道甚大﹐仙眞且不得盡聞﹐凡人不當窮詰祕錄。祖師慈悲﹐吾輩得聞說述﹐豈非三生之幸乎﹞﹐今姑爲汝曹詳述其能致之本﹝可見全經上半部尙有修爲功夫﹐下文乃述其能致之本﹞。」乃曰「參同契﹑悟眞篇足以圓命﹐唱道眞言足以圓性﹐大洞玉經足以化凡﹐三尼醫世足以證果。無如參悟兩書﹐中多隱祕﹐易入歧途。大洞玉經﹐經義簡該﹐藉化气質﹐功用極神﹐加之唱道眞言﹐仗以煉心﹐則三寶淳粹﹐然後參以參悟以圓命﹐醫世以證果。證果﹐計行以證者﹐行有巨於三尼醫世說乎﹖嗚呼﹗匹婦銜冤﹐三年不雨﹐凶乃爾﹐吉亦然也。余嘗親印諸三尼﹐咸云如是如是。三尼又曰﹕『性功不圓者驗不淳﹐命功不圓者致不堅﹐气質不聖者用不神﹔三寶盡圓返夫先天者﹐行之藉諸人。』此卽至玄玄理﹐吾昔未之聞也﹐汝曹今可悟矣。否則兩大自謀何其疏﹐萬聖同寅何其懈﹐豈非有生以來一大疑團哉﹖汝曹今而後趁此生年月日﹐時時力行勿怠﹐盡此報身而證果﹐不亦宜乎﹖然治病要知源﹐病源不知如何下手﹖兩大﹐無心無欲者。然而好生﹐生多則乏。醫有子病補母﹐母病補子。若夫保極而新民﹐一法也﹔愛民而悍災﹐一法也。惟此醫世﹐乃有循環補劑﹐用用無窮﹐不費一錢﹐不勞絲力﹐坐而致之﹐功圓上升。與其從事三千功八百行須藉人力﹐不若行憑一念﹐操縱自由而訣又不繁﹐乃反空度歲月﹐不亦惑乎﹖時哉時哉﹐幸毋待焉」。此道光三年分所示者。

又曰「兩大元復﹐則物產茂﹐生人良。人良則物茂﹐物茂則人良﹐人良物茂﹐非世泰乎﹖非有互相醫治之義乎﹖又何觀望乎哉﹗昔姑射﹝音弋﹞山神人姓許名晶字子由﹐創醫兩大於堯舜時﹐而洪水平﹐苗民臣服﹐非明徵歟﹖﹝葛陸問答亦載此﹞其尢著者﹐《佛說持世陀羅尼經》﹐親授妙月長者於驕彌國﹐迄今西域受其賜﹐見諸內典。﹝彭尺木佛藏隨筆亦引﹞厥功厥徳﹐可勝量哉﹖吾宗以此道證果仙者﹐惟北派七子。然而盡人可學也。以昔未奉玉淸神母懿旨﹐祕不敢泄﹐今則統沐懿旨﹐誥下三天﹐普敕三界﹐準行授受﹐無分男女。三天三界﹐晝夜巡護﹐授持善信﹐有感斯應﹐魔無干犯。洵是開辟以來未有之遭逢﹐造化幸甚﹐億萬世世幸甚。然貴有以身率者。余訣則以得合眞一爲本﹐而功用總自胎息一節始。余知道不終隱﹐故昔降說述存於玆山之龍嶠山房也。今更徹底宣示未泄﹐汝曹應共凜遵﹐愼毋稍存期效念﹐無驗自驗﹐理如是也﹐道如是也。」

呂祖之訓如此﹐有志斯道者﹐閱是書﹐必能發所未發﹐身體而力行之。三尼且默鑑之。此一得采集呂祖遺訓﹐疏解是書之本意。其餘彊半采諸蔣元庭侍郎纂刻呂祖《天仙正宗》內集。侍郎有跋﹐謂﹕「聞雲南五華山藏有《祖師醫世說經》﹐似合內集所示玄義。歷訪未得﹐得則擬以冠諸內集﹐蓋必有要妙存是經中﹐《道藏》未采﹐缺典也。」一得竊以侍郎所聞﹐或卽雞足山本﹐得之傳聞﹐故有是經云云耳﹗蓋以陶律師原序核之﹐訣非經文﹐而謂《呂祖醫世》亦誤也。識此以俟考﹐一得謹識。讀呂祖師三尼醫世說述管窺金蓋山人閔一得著

其一

按《醫世說》﹕呂祖師奉教於三尼。石庵陶律師謂是三聖在天之靈﹐宣說參天地﹑贊化育之大道﹐祖師嘗得聞之而述以示人者。其大旨﹐不外卽身以治世﹐是道非法。據管窺﹐乃從三才源頭上立腳者。醫世經文﹐玉淸之寶笈。蓋深奧如《大洞玉章經》﹐凡人難曉﹐非人不可妄傳。故祖師不宣示本文﹐而但述其說以示誠心學道者。又恐學者不知入手之門﹑降壇之日﹐娓娓言之﹐謂當以《參同》《悟眞》了命﹐《大洞玉經》化凡﹐《唱道眞言》煉心﹐然後以《三尼醫世》證果﹐則醫世經義自可默會﹐而行之自有步驟。使世志士得其大略﹐誠以事之﹐敬以行之﹐從此上續三尼心學﹐累行積功﹐惠而不費﹐大而非誇﹐天仙之梯航也。竊嘗息心體會﹐卽身卽世﹐宜事培元。元培﹐功乃進焉。其訣惟何﹖虛我色相﹐一我气神﹐卵而守之﹐久則內外無間﹐神完气足而精化。此身之神气旣旺﹐則所事得實﹐必無不濟而中止之虞。又久之﹐乃一絲不掛﹐身世兩忘﹐歸於太無﹐功竣一斂﹐全復太初﹐而縮斯身斯世於祖竅之中﹐悠然住手。斯時也﹐身世兩益﹐嗣則相力加進﹐自戒計驗計程。所當刻省者﹐身不可不端直﹐心不可不專一﹐行不可不堅不恆﹐置身世窮通於不問而已。

其二

憶昔事此﹐每到身世兩忘﹐旋現一境﹕上截澈淸﹐下截渾和﹐虛無邊際﹔返而內照此身﹐肢體臟腑空無所有﹐但覺白者天如﹐黑者地如﹐且有激濁揚淸之變化﹐流露於動靜之中。寂而體之﹐下界疊現﹐歷歷布若棋局。更寂體之﹐又見熙熙攘攘﹐紛若明窗之塵。以是气機之徵驗叩之呂祖﹐呂祖曰「向之初現者﹐三才混一之太極﹔繼而現於內照者﹐一身之太極。其後紛紛疊現者﹐是混一太極中含世宙億億太極之玄影﹐統攝於一心之中。惟能體而勿滯﹐見而不著﹐日時行功而勿間﹐三才眞一感而下合﹐乃可中加作用矣。若未迎合眞一﹐但當循是徵驗﹐益加虛寂其心﹐置此眞元景象於不見不聞之中﹐庶不爲元所障。久之﹐自可冀得眞一。喜汝不由想象而得﹐玄影印心能不動念而加寂體﹐不負太虛保舉﹐汝其勉諸﹗今所得𨿽屬玄影﹐一得眞一﹐便非玄影已也。然斯眞一﹐豈得以歲月期哉﹗噫﹗玄影入腔﹐進功之階﹐汝其勉之。」此爲嘉慶十六年事。蓋以初步進功必由之境﹐故識之﹐以爲同志者先路之導。

其三

是道入手﹐現黑白﹐見升沈﹐是爲消息﹐而總以自得爲眞。苟有心想﹐便落幻妄﹐故以得見眞一爲宗。眞一者﹐持之不得﹐體之則存。上所言者﹐乃是眞元。元之爲物﹐有一以持之﹐內則用以治身﹐外則用以治世。第本一气﹐而判成兩﹐輕淸者上升﹐重濁者下降﹐此自然之道﹐而至人必究其所自﹐據理而論﹐靜以致淸﹐動以致濁﹐而使之一動一靜者﹐非無神以宰之也。在人之宰曰心﹐心乃至靈之物﹐必憑一念以定﹐所謂志也。君子所以貴立志﹐成賢成聖﹐皆此志之定力﹐知此﹐則治心有法矣﹗治心之法﹐不外剛健中正四字。如何剛﹐如何健﹐如何中﹐如何正﹖內問諸心﹐心自了了者﹐以有天賦之性在焉。中正性之體﹐剛健性之用﹐性卽天心也。明此﹐則存養有方﹐而中有把握。一得有志未逮﹐竊聞先師緒論﹐謂學者當遵《唱道眞言》以自洗刷﹐則心體大明﹐自能辧气機之先後。气機之滯﹐凡質之累也﹐虔奉玉經而气質自化。參諸《參》《悟》﹐不爲諭言蒙惑﹐而七情胥歸一性之正﹐稟賦乃全。於是用志不分﹐以之醫世﹐出神入化﹐近則一家一村﹐遠則一縣一郡﹐推其極則四大部洲﹐無不調攝於此方寸之中。消其災沴﹐則無水火刀兵﹑虫蝗疫癘﹔正其趨向﹐則俗無不化﹑人無不新﹑民安物阜﹐熙熙然如登春臺。小用之而小效﹐大用之而大效。道如是也﹐而用之則存乎其人﹐人稟天地之气﹐故通天地之气而能運天地之气﹐人气爲天地二气之樞紐﹐性命之功未圓則气不靈﹐性命之功旣圓而四大已空﹐則無所依據以有爲。故天仙亦讓其權於人。此人所以爲三才之一也。

其四

要知天地無心﹐非塊然兩大也﹐言其自然之道耳﹗作善而百祥隨之﹐作不善而百殃隨之﹐皆自然之道也。而致殃致祥之柄﹖乃自人操之而天隨之﹐是可見人有轉移造化之力矣。其故何哉﹖蓋從逆則凶﹐惠迪則吉。天本無心﹐惟人自召﹐聽其縱欲則從逆而凶﹐消其戾气則惠迪而吉﹐轉多在人﹐而籍有轉之移之之人﹐一气轉而人心皆轉﹐人心轉而天心亦轉矣﹗所謂寄者﹐非出而寄之也。三才一气﹐原是一物﹐言其形則有三焉﹐气以成形﹐各有所歸﹐是惟太極。輕淸者自歸天﹐重濁者自歸地﹐乃各從其類。動而愈出﹐生淸濁者眞元也﹔玄之又玄﹐妙淸濁者眞一也。君子知而迎之﹐合同而化之﹐令各返夫先天﹐乃爲得訣。斯眞一也﹐羣居而不異﹐獨立而不孤﹐同得而分﹐各得而合。蓋元與一﹐是一非一﹐是二非二。離气而言眞一﹐合气而言曰眞元。天心之气曰眞元﹐眞元之宰曰眞一﹐眞一卽天心﹐天心無形﹐賦於人而有形﹐卽眞一也。眞元有气﹐藉心迎一﹐藉一敕元。天以眞一眞元鑄有形﹐吾以眞一眞元培有形﹐令各安泰﹐是曰醫世﹐是性命之學。有爲而無爲者﹐盡心盡性以致之﹔得驗與否﹐不欲人知﹔遠近久暫﹐證果之髙下定焉。君子存心﹐合內外以成其道﹐不計功效﹐況計人世之勛業哉﹗蓋以是爲性分中事﹐一有所爲﹐不可與言道﹐士所以爲四民之首者﹐以其有化民之責也。得聞是道﹐可不勉歟﹖

其五

是道也﹐當於定靜之中﹐寂審气機之通塞﹐及旣充和﹐一守淸明之在躬。有性命合修之理﹐而醫世之用賅焉。一得嘗學之﹐竊有所會。方其心注頂﹐由頂達胸﹐奉元首而啟乃心﹐明良之象也。乃由其胸達腹﹐奉天心以騭下民﹐康濟之事也。以一身言之﹐則爲通理督任之法。繼由下極穿尾閭﹑循夾脊﹑透玉枕﹑上昆侖﹑駐混丸﹐天雷一震﹐甘露沛灑﹐五臟淸涼。斯時任督已交﹐天气降而地气升﹐煦嫗發育﹐含宏光大﹐品物咸亨﹐上下成泰﹐朝野不隔﹐而民親其上﹐是實其腹而藏富於民也﹐地不愛寶﹐上達天庭﹐膏澤洋溢﹐復下華池﹐駐護絳宮者﹐下流上通﹐所以致雍熙也。從而坤乾並迎﹐綿綿照注﹐俗化民新﹐漪漪盛哉。究其得致之由﹐中有眞一以宰之耳﹗斯道也﹐謂之升仙之寶筏也可﹐謂之醫世之神功也亦可。然非致虛極﹑守靜篤﹑詣力充足﹐則不可以行。呂祖曰「頂不知存﹐存不至足﹔胸不知存﹐存不至足﹔腹不知存﹐存不至足﹔前三不通也。下極不知存﹐存不到極足﹐後三不得通也。三三通﹐一半功﹐成仙致治攻復攻﹐下半功夫閉巽風。」按﹕攻﹐專治也。巽風﹐鼻气也﹐鼻有兩竅﹐致閉乃圓﹐炁不從鼻漏﹐直由黃道載升載降﹐而鼻若虛設﹐乃謂之「閉」。此虛極靜篤之驗﹐蓋得孟子直養之義焉。養者何﹐養此眞一也﹐孟子所謂「至大至剛塞乎天地之間者」﹐「無若宋人然」﹐則得矣﹗

其六

憶昔學此訣未了了﹐但趺其足﹐直其體﹐虛其心志﹐平其气機﹐安守下極﹐旣覺充和﹐漸熱若灸﹐安守如故﹐覺此暖气﹐騰騰向後﹐寂守勿助﹔又久之﹐乃覺下極寬廣﹐气機無稍阻塞﹐知已透關欲上矣﹐關者﹐尾閭是也﹐微用下翹上聳之訣﹐隨機縱任之﹐便覺脊背非背﹐曠若通衢﹐平衍上躋﹐綿亙數十里。琦花夾道﹐步騎者﹑兜者﹑笠者﹑負且乘者﹐肩摩轂擊如五都之市。其中冠蓋雲集﹐輜重輻輳﹐雕題鑿齒亦接踵而來﹐自有萬國珙球趨赴神京之象。忽見白虹一道﹐起自北海﹐肅肅有聲﹐直趨峻嶺而南。元神殿而隨之﹐見山頂極平廣﹐中峙殿宇﹐金壁輝煌﹐精曜華燭﹐別有天地﹐此道家所謂昆侖﹐內典所謂兜率﹐實人身之元首也。此中不敢顧戀﹐俄見赤气照耀﹐起自天南﹐隆隆有聲﹐知是天罡﹐砰石訇一震﹐與白虹相擊乃合成。長橋橫空﹐上有羽葆旌幢﹐往來雜沓。已而風送繁響﹐馨瑯磅唐﹐知是天樂﹐不敢傾聽。又見星冠羽衣﹐仙禽神獸﹐環璚鴻紛﹐絢若圓畫﹐靄然燦然﹐彌滿空際。斯時心怦怦欲動﹐凝神彊定﹐倏寂無所見﹐黑宰成夜﹐心又稍動﹐且有虎嘯猿啼之擾。鎭靜久之﹐大聲忽起﹐疾若霹靂﹐知是剝復機關﹐息心候之﹐略有甘露沛注﹐徧體作旃檀气。寂然不動﹐光明頓開﹐見沃野千里﹐城雉環列﹐气象壯麗﹐知是釋典所謂帝釋天﹐道典所謂鄞鄂也。肅然起敬﹐果見天神衮冕下降﹐輿衛莊嚴。身卽俯伏﹐存迎眞一﹐布護天宮。有頃﹐忽覺身隨云逝﹐遠離閶闔﹐回視天宮﹐五彩炫目﹐俯見大地如棋局﹐徧觀遐邇﹐繡壤相錯﹐山川糾紛﹐知是下方﹐雲气垂注﹐瑞光糾縵。錦覆大千。定神諦審﹐熙來攘往之眾﹐粟如蟻如。旣而漸近﹐歷歷如掌示。斯時心目中﹐覺眾庶非眾庶﹐直是一我所分現﹐眾庶之悲愉忻戚悉無所隔﹐直是一我所親嘗。此卽融萬爲一﹑物我無分之眞境也。蓋此眞境﹐胞與眾生﹐春滿乾坤﹐三元之气妙合而凝﹐斯身斯世均在太和翔洽之中﹐惜爾時未及加迎眞一﹐陶鎔於林林總總之間。虛靜內觀﹐遂入渾穆。久又久之﹐元神出定﹐吾身趺直如初﹐而顏色頓變﹐忽成少年﹐須髮皆變白成黑。此爲嘉慶十八年長至日事。予學問疏漏﹐功夫未足﹐遑敢云有益於世乎﹖謹以所歷之境叩之呂祖﹐呂祖曰「得之矣﹐能行不怠﹐必有徵驗」云。以上所歷之境﹐不必盡泥﹐蓋各有精神詣力之不同﹐不可按圖索驥也。

其七

謹按是書﹐離世以事身﹐原可成仙。卽一身包羅一世以醫之﹐身世皆有功而證果﹐是正一舉兩得者。个中消息前已略呈其槪﹐所當空淨者﹐凡情凡緒與妄覺妄知也﹐所當迎存者﹐乾元坤元眞一也。蓋乾無坤不和﹐坤無干不淸﹐知迎坤乾而不知迎兩元中之眞一﹐是猶以水火煮空鐺﹐萬無得丹成仙之理。—以中無物耳﹗物者何﹖眞一是也。得眞一則个中有主﹐措施無偏勝矣﹐此《醫世》之綱領也。誠而行之﹐訣中有訣﹐蓋不外有眞我以持之。所謂以我之眞﹐感合三才之眞﹐逆而行之﹐復完太極。澆漓虧損之處﹐斟酌淸和﹐維持調劑於期間﹐當不計歲月﹐不計功驗﹐盡此報身而止。古人行之見諸典冊者﹐周時吳會張諱亞字善勛﹐以醫世之道陰行名世之功業﹐默輔周召於成王時﹐道洽政治﹐福祚無疆﹐而證文昌果位。事載寶錄﹐《文昌大洞仙經》原敍亦引之﹐敍爲存華魏元君手著者。一得沐先師曉諭﹐黽勉從事於迎元﹐而尙未注意於迎一﹐蓋以性未明徹﹐眞一之一恐難協應﹐亦因未聞个中玄理﹐妄有所待﹐欲得另參祕旨而後行之。然迎元之應已歷有神驗。一得久寓之鄕﹐春花重放於秋季非一次二次﹐三四五次也。如金蓋之雲巢﹐姑蘇之大徳庵﹑連華庵﹑葆元善堂﹐禹航之天柱觀﹑半持庵﹐武林之寂寧閣﹐上海之小蓬萊﹐若杏若桃﹑若玉蘭紫荊﹑木筆木瓜﹑西府海棠之屬﹐秋令作花﹐燦爛芬馥﹐濃若三春﹐萬目共睹﹐題詠成貼﹐九九桃花﹐呂祖師嘗賜詩﹐諸君子和之﹐事在嘉慶十六﹑七﹑八三年。金蓋之花木尢盛﹐徧滿山麓叢放成例。斯十年中﹐吳沈門桑椹重實於小春者﹐亦有七載。金蓋之河埠也﹐嘉興童翁名宏毅﹐衰頹足蹇﹐有神相斷其壽數終於是歲之臘﹐年已七十矣。得是埠冬實於樹﹐服之盈握﹐驟彊健﹐棄杖入山﹐往返七里許﹐身輕如飛﹐歸采斗許﹐純紫者配丸配酒﹐常服之﹐次者配於施藥方中﹐治病無不立愈。乃歲歲如期來采﹐救危疾無算。其友莫達誠﹐頂患血癅﹐大如拳﹐皮軟薄若熟柿﹐翁以椹酒杯許飲之﹐入口片時﹐癢不可忍﹐立卽平伏若失。遂與翁發願﹐募砌進山石路千二百步有奇﹐造石橋二﹑路亭一。亭名「止」﹐呂祖降壇爲之題額﹐初﹐宋梅子春常止此﹐趙松雪題其亭曰「鶴止」﹐今重建﹐呂祖示人知止之義﹐故攺是名﹐錢唐鮑薇垣太守錕﹐爲作碑文﹐詳志造橋砌路勝因。梁侍講山舟同書爲之書。是年春﹐山上院中忽生楊柳紅蓼﹐今柳已成陰﹐紅蓼每歲皆發。柳葉能治瘧癘﹐紅蓼入曲釀酒﹐能消中脹。迄今嘉湖杭郡有疾者咸來采取﹐呼其柳曰「神柳」﹐蓼曰「仙蓼」。叩之呂祖﹐祖曰「由气化而生﹐古來有之﹐事載《徑山誌》﹐爲國一禪師事﹐不足異也﹐然亦足爲迎元之一證。九九桃花﹐載在《續文獻月令》﹐爲林侍宸靈素廣陵故事﹐吾題詠載焉﹐今所題詩卽用廣陵原韻。此非僅迎元得致者﹐喜秋桃歲放﹐放亦繁衍郁﹐類昔廣陵風景矣。汝曹勉之。」又曰「汝曹亦知林侍宸之僅證靈欽祕錄一代宗師者﹐其故何哉﹖將大道而樹私名﹐一也﹔及旣赴召﹐疊以法顯﹐二也﹔反舍眞一﹐謬云有待﹐三也。使其能不赴召﹐而密迎眞一以醫世﹐宵小潛消﹐天下太平﹐其功尙可量哉﹖迷不師古﹐吾曾諭示﹐而有待之見﹐牢不可破﹐以致不能直上天衢﹐惜哉﹖」此嘉慶二十一年短至日示。一得學力未充﹐輒蒙祖師獎許﹐其應在艸木者﹐眾所共見﹐故志之以勸同志。若眾所不知者﹐爲所當爲﹐不欲爲外人道也。呂祖師三尼醫世功訣跋

篋中書刻本﹐原無卦畫﹐余所得朱氏抄本﹐各步前有卦象﹐或疑是後之學道者所擬。余謂抄本傳世已久﹐不可刪﹐故疏解卦義而存之。或又疑而問曰「世之爲病多端﹐醫世之事亦多術﹐如禳旱澇﹐消沴祿﹐厭兵燹﹐除疾疢﹐救焚拯溺﹐捍大災大患﹐皆當有大神通﹐大法力﹐施符持咒﹐分應而不窮。今是書以一法而欲治眾病﹐若是其疏乎﹐抑全書中諸法皆備﹐而子未之見乎﹖」予應之曰「子之所言﹐術也﹐此書中所言﹐道也﹐吾知此書必不言術。明玄學者﹐不屑爲觸石鬥棋之幻﹔握神機者﹐不屑爲羽扇反風﹐杯酒巽雨之事。曾謂聖人之大道﹐而可雜以技術乎﹖謂吾未見全書﹐信也﹔謂吾未見全書中之法術﹐吾不信也。是書所見異辭﹐所傳聞又異辭﹐安知不有好奇之士﹐竊取他書符咒之說﹐附入此書﹐見者遂以爲是書之本文﹐訛以傳訛﹐流於方技﹐作僞欺人﹐勿爲所惑﹐勿爲所愚﹐焚之可也」。曰「然則災患多端﹐執一說可盡之乎﹐抑將束手而聽之乎﹖」曰「子未知道而好言術﹐術小而道大﹐非子所知也。凡世間之病﹐皆五行偏勝之气﹐吾人一身之中﹐具五行之正气﹐應五方分野﹐察其受病之源﹐攻其受病之方﹐合人世之气於一身﹐內不見我﹐外不見人世﹐過者損之﹐不及者益之﹐郁者散之﹐頑者化之﹐逆者順之﹐病不可悉數﹐醫道亦不可殫述﹐消息盈虛﹐各視其癥而理之。人或有病﹐以吾身之陰陽運化之。世或有病﹐亦以吾身之陰陽調攝之。不疾而速﹐神乎神乎﹗然而非人所能爲也﹐乾元也﹐坤元也﹐眞一也﹐迎而存之﹐乃如響斯應耳。況大道之行﹐何待患至而後爲之﹐補偏救敝哉﹗知斯理者可不爲符咒術數之所惑矣。」道光戊子孟夏浙湖金蓋山人嗣龍門正宗第十一代閔一得謹跋於金陵之甘露園。呂祖師三尼醫世功訣太虛大師沈一炳授門弟閔一得重述並注

三尼者﹐仲尼﹐牟尼﹐靑尼也。世﹐世界也。按此世字﹐兼身而言﹐乃是卽身以醫世也。呂祖舊有《三尼醫世說述》刻本﹐余曾得而疏之﹐而功訣未備﹐《功訣》一冊﹐得自太虛翁﹐翁謂功惟神持玉經﹐而訣自玄蘊咒入手云云。中爲友人攜去﹐歲越四十春秋﹐始得重事。乃爲重述而手注之﹐後更申以祝詞﹐以昭示我功用。如是﹐訣功乃備。不取自私﹐謹以公布諸同學云。

玄蘊咒

雲篆太虛﹐浩劫之初﹐乍遐乍邇﹐或沈或浮。五方徘徊﹐一丈之餘。

謹按功訣﹐師命輯從玄蘊開張者﹐欲學者遊心於物之初也。夫我未寓形﹐原與太虛同體﹐如雲篆於浩劫之初﹐遐邇浮沈於五方﹐不出乎一丈天心之外。及至寓形成物﹐初尙未失眞元﹐迨後外物交錯﹐識神用事﹐莫知自返﹐久之習染屙塵﹐將且求醫之不暇﹐更何能從事此訣﹖吾故願志此者﹐首格物致知﹐以誠已意。已意一誠﹐乃可學此。每於持經之先﹐體誦此咒﹐以新心目﹐而返吾初。使彼識神﹐無從駐足﹐本命乃安﹐心乃泰定。旣安且定﹐眞元乃復﹐此雲篆方得徧羅太虛﹐是得靜極而動之明證。然其動出無心﹐遐邇浮沈﹐徘徊未定。其爲物也﹐至虛至靈﹐忽隱忽現。惟五方旣現端倪﹐太虛已有雲篆﹐自可演象成文。總蘊有增損於其間﹐究莫漓天心之方丈﹐是又動不移極之至理。猶言吾心﹐不離方寸是也。方寸﹐心也。人心曰方寸﹐天心曰方丈云。

天眞皇人

謹按道典﹐在天曰天眞皇人﹐在人曰本命元神。

按筆乃書﹐以演洞章

洞章﹐卽玉經﹐按爲生天生地生人物之文。皇人﹐乃先天之眞﹐故能體演成經。以人而言﹐乃爲先覺之靈。朕兆未現﹐靈先覺焉﹐此玉經正旨﹐學者毋或背焉。

次書靈符

按卽洞章之文﹐皇人剖而書之﹐乃爲一字一符。

元始下降﹐眞文誕敷

謹按此元始﹐乃卽元始法王在天之靈﹐三才眞一之精是也。下句眞文﹐乃爲三才所生之聖﹐乘時流演之聖訓﹐三教經書是也。

昭昭其有﹐冥冥其無

言皆眞一所生所化﹐無非妙有妙無之隱現﹐二而一者也﹐故統以其字該之。

沈屙能自痊﹐塵勞溺可扶

按世沈屙﹐半由人事﹐斗由運戾﹐故不可以藥力致痊。若世塵勞﹐半由習染﹐半由气稟﹐故不可以威惠維持。惟應迎一﹐以鎔以化。庶幾沈屙能自痊﹐塵勞溺可扶。有志自新新民者﹐務勉誠體以行之。

幽明皆有賴﹐由是升淸都

幽乃地道﹐冥冥是也。明乃天徳﹐昭昭是也。人之一身﹐兼而有之﹐身心是也。惟明知白守黑﹐知雄守雌者﹐庶克所用無偏﹐而幽明咸賴焉。淸都者﹐三淸聖人所居之天都也。升者﹐平也。人知循一引一﹐以鎔以化﹐自克平證淸都。蓋言眞一之妙用﹐進體下句是字﹐直接此句是字﹐可見矣。

是爲元命寶﹐窮劫不消磨。人能常持誦﹐世與天爲徒

按此世字﹐專貼一身而言。元命寶﹐卽是坎中一畫﹐升由海底﹐後穿尾閭﹐透脊達腦﹐化成王倪﹐懸於天靈蓋骨﹐運到中宮炁合﹐便成滿月﹐而心現紅黃丹書字曰天罡﹐究屬中央生炁所聚結。在天曰鎭星﹐髙出日月之上﹐乃是地球精華﹐上騰成像。其爲炁也﹐極中極正﹐而又至剛至仁。道典曰﹕所注則化﹐所鎭則正。而光隨斗轉﹐心不移極。蓋言其心中鎭定﹐若磨盤之心。故其中宮﹐常得泰定。吾輩醫世﹐心事迎鎭﹐罡气自隨下注﹐故宜色身端正﹐如立山巓﹐四顧空廓。蓋鎭如日﹐上麗天際﹐不假人存﹐自得光注全身。惟當虛寂身心﹐而容光必照。人能如是行持﹐自造﹝音糙下同﹞身若紗谷﹐內外通透﹐此非中宮虛寂之極﹐不之現也。尢貴不住昭昭﹐兼聽冥冥。一旦身造淸和﹐視若故有﹐心不稍動﹐是爲身造淸和﹐不滯色相。再能加造忘忘﹐乃入圓證矣。然或並此假法亦忘﹐則又墮入自然外道﹐不散漫﹐卽昏沈。此古哲必假元命命寶之由。蓋以命寶﹐乃是吾身眞一﹐用一以鎭﹐心乃泰定。余今於是體呂祖之假玉經以調心﹐其旨更玄﹐其用更微。我師用以輔相命寶﹐上迎下注﹐全體虛靈﹐尢爲神效也。蓋以玉經﹐乃是三才眞一之精﹐而命寶又爲天賦眞一﹐卽一引一﹐有無互溶而互化﹐世有不治乎哉。然惟至誠無息者能之﹐故曰人能常持誦﹐世與天爲徒﹐古哲之垂戒如此。是言玉經𨿽靈﹐尢貴持誦之無或間耳。

玉

經

羅三藍波﹐逮洽臺離﹐堂運推入﹐連廣靈都。郁羅殊邈﹝音穆﹞﹐育弗超散﹐兆生天橫﹐滯始冥騫。庭盼苞己﹝音幾上聲﹞﹐猷玄握稱﹝平聲﹞﹐沙福煙明﹐桂會和子﹝去聲﹞。存樂﹝音洛﹞賢勒﹐百奮天垕﹝垕同垢昔日音後謬﹞﹐土成垣﹝音員﹞平﹐彌結章生。章結陸渺﹐萊蒙龍登﹐獰﹝音能﹞獬﹝音械﹞筌信﹐帝聻﹝音你﹞馱猍。南無﹝昔日另音囊謨謬﹞玨法﹐乘﹝平聲﹞津幽延﹐日月星斗﹐耀息命炁。防元徳丘﹐壽貞固靈﹐壽天地晶。

謹按﹕玉經經文﹐止至耀息命炁﹐其下文﹐乃言儒釋道三大宗教之所同祖﹐後代宗師之言﹐非經文也。經文出自浩劫之初﹐尙無天地人物﹐旣現如雲如霞﹐徧滿虛空﹐是名玄篆。先天皇人﹐起而體之﹐按形摹寫﹐集而成文﹐然無句讀﹝音豆﹞可分﹐第流存世。及至中古﹐天神相之﹐爲雲篆﹐爲蝌蚪﹐隨集成章。再後諶母下臨﹐口授旌陽許祖﹐不惟形體較準﹐音韻亦得詳悉。祖欲易以世楷﹐復慮世人愚魯﹐不無遺誤﹐乃以丹道意義﹐構成四言﹐便無遺誤而已﹐非以先天經義如是焉。故此四言玉經﹐亦猶周氏之集《千字文》﹐今人之集《蘭亭契帖》﹐重在體韻焉耳。余昔自嘆解悟之難﹐爲之注釋﹐究墮言詮。所幸音韻﹐無多違背。惟於南無二字﹐另音曩謨。又於百奮天垕垕字﹐另音後字﹐別有體會﹐未符此訣。玆閱醫世功訣﹐並無注釋﹐中有音韻﹐所存如錄﹐且戒注釋﹐但久持誦﹐自得會悟。原傳玄訓﹐其義至精﹐只可意會﹐不可言傳。玄門所謂﹐誠誦一年成人仙﹐二年成地仙﹐三年成天仙﹐最下日持不間﹐亦得尸解上道云云。豈欺我哉﹖特恐持之或間耳﹗玉經經力﹐其可思議乎﹖余今以師傳實效﹐錄述於世﹐惟願學者純以調心虛寂入門。調至胸懷淸靜﹐而天都泰安﹔調至坤腹通泰﹐而閭閻富庶﹔調至四肢通暢﹐而四夷安靖。如是體調而身安﹐身安而世治﹐功效捷如響﹐一經參破﹐卽聖門贊育化功。並非說妙談玄﹐乃是腳踏實地道學。此人之得與天地並立爲三之至理﹐吾輩有何疑懼﹐而甘暴棄乎﹖尢恐學者不悟﹐更將在昔已效功訣﹐述爲祝詞﹐俾持誦之﹐以同臻實效。第非一掘得泉﹐果能人一己百﹐人十己千﹐𨿽愚必明矣。下文云云﹐乃是祝詞﹐非經文也。然功訣具在下文﹐宜細體行﹐毋僅口誦。

祝詞咒附

我﹝吾﹞今持誦

此句緊接經文而來﹐謹按曰吾曰我﹐而不曰臣﹐非妄也。考諸道典﹐人身一小天地﹐天地有一神﹐人身亦有之﹐人身之神靈﹐天地之神乃應。蓋此吾字﹐我字﹐系法家用以結斗諱﹐非泛泛而稱者。按此玄律﹐陽日念我字﹐結以貪斗九星﹔陰日念吾字﹐結以魁斗九星。法以一筆一星﹐人知會意以持﹐陽日念我﹐陰日念吾而已。亦自應驗者。人心有七竅﹐輔以腰腎﹑小心而成九﹐是證心與鬥一。蓋戒念毋自欺﹐一當顧褆諟明命﹐以示訣惟無妄焉耳。

依教奉行

可見下文所言﹐皆由實證功夫﹐以發實用﹐學者當誠體行﹐毋僅口誦是囑。

三才卵守

言視天地如雞卵﹐而人世乃在雞卵黃﹐我得而守之耳。此句尙混於喜怒哀樂未發之中也。

世化福庭

按此世字﹐乃兼身世而言。庭﹐卽玉經庭盼苞已之庭﹐此卵守之功用﹐天地悉皆歸之實效也。

耗星退散﹐福曜照臨

此兩句﹐卽《大學》所云「福潤屋﹐徳潤身﹐心廣體胖﹐故君子必誠其意。」

諸天眷佑﹐財位信親

此兩句﹐乃與天地合其徳﹐與日月合其明﹐與四時合其序﹐與鬼神合其吉凶﹐先天而天弗違之道也。財位﹐出內典﹐卽富貴福澤之意。信則立﹐親則遜﹐厚其生而正其徳也。

觀天執天﹐自新新民

觀天者﹐觀其至誠之無息也。執天者﹐執其爲物之不貳也。自新新民者﹐本身徵民之實效也。

有無不立﹐人法雙忘﹐圓虛圓寂﹐圓正圓剛﹐圓和圓泰﹐圓覺圓淸

此六句﹐無爲而治也﹐苞存在己之切實眞象﹐猶經文之出於身世﹐惟常庭盼者﹐得宅乎中﹐而覺此圓也。若初學﹐先以意識識之﹐則妄矣﹐此訣必無成就。然必知此存此持﹐始有定力﹐而功用始足﹐後效始實。故門人有恐學者﹐誤以識識﹐請削此六句﹐而未許也。請共諭之。況此則上一句﹐乃性天入手之要訣﹔次句﹐又爲性功進步之卓識﹔以下四句﹐乃戒有住有所之玄訓。蓋有徧六合﹐盡法界﹐無或偏倚爲得法﹐是卽天之所覆﹐地之所載﹐日月所照﹐霜露所墜﹐有情無情﹐均被靈光道炁之義。而所用功﹐保無泥漏之獘﹐乃皆全部至要功訣﹐何可削乎﹖學者宜悉體行﹐毋忽毋漏。

共扶宗教﹐不負四恩

按上所事﹐盡是吾身性分中具有之物。天地有我﹐父母生我﹐君師教我﹐日月照我﹐蓋謂具有是物﹐足完我事而有餘也。故不敢自負﹐述注功訣﹐以呈以勗﹐願爲共扶宗教﹐勉報四恩云。

成大覺世﹐元亨利貞

按此世字﹐乃帖一身而言。蓋言成物必先成己﹐成己功業﹐不外覺字﹐而所成業﹐不外元利亨貞四字云。下文所述﹐乃是咒詞﹐律戒注釋﹐不敢瀆也。

唵口普口隆﹝二合﹞娑訶

按此咒詞﹐乃是佛頂所說一字頂輪王眞言﹐學者持之﹐三徧三頂禮﹐而行者但自行持而已。余按全部功訣﹐總從一念不生入手﹐行致心淸气調﹐徧體充和地位﹐則卽身世並益﹐第以恆久爲妙。然能一刻淸和﹐有一刻實徳﹐𨿽不見效﹐而效自有焉。學者切戒有欲速之念﹐誠恐墮入意識業。蓋人心識最靈而最魔﹐一入彀中﹐聞見紛紜﹐斷不勝斷﹐不可不戒。學者但自息心靜气入手﹐自得眞一元炁發生。蓋此眞一元炁﹐乃自呼吸气靜而出﹐呼吸未靜﹐眞一不生也。然此無他訣﹐惟有一念不生﹐則心自靜極而呼吸自無矣。若誤用閉字功法﹐是又南轅北轍﹐息必反促﹐不可不戒。夫所謂一念不生者﹐非竟無念﹐乃是不雜他念之謂﹐蓋實至誠無息之道也。闔辟經序

原夫大道寶筏﹐莫不應運而出﹐蓋由太上好生﹐憫世忘善﹐乃授純修弟子﹐以度眾生﹐俾各會歸於極﹐以合皇極﹐永保升平於無極耳。無如學者﹐心性不明﹐日趨污下﹐所示祕文寶筏﹐輾轉流傳﹐始惟魚魯﹐繼且私心塗攺﹐以至旨昧宗淆。是以得書﹐貴愼校訂﹐然傳本訛誤﹐未有如近日所見謄本二書﹐一名《呂祖師先天虛無太一金華宗旨》﹐一名《尹眞人東華正脈皇極闔辟證道仙經》﹐寔皆太上心傳﹐玄門寶筏。是二書也﹐吾山遺有初傳梓本﹐取以印證﹐正合原序所云﹐至道隱而不宣﹐必遭魔障。一得何敢稍懈﹐爰爲讎定讎正﹐遂成完璧。原序曰﹕太上心傳﹐無非命寶﹐應昌明之元會﹐八萬劫而一傳。顧皆天魔深忌之文﹐每乘學者心念一偏﹐魔便乘機而入﹐攺參魔說﹐以敗正道。故古哲得一祕書﹐立卽壽諸金石﹐垂作砥柱﹐邪說亂宗﹐得取以證。又曰﹕今值眞道流行﹐時不可失﹐毋庸祕而不泄﹐什襲收藏﹐不若壽諸梨棗﹐布諸都邑﹐無緣者忽視之﹐傳而不傳﹔有志者鉆研之﹐祕而非祕﹐中有循環守護者﹐二書原序所載已如此。今幸《闔辟經》訛本﹐未纂入《道藏》《金華宗旨》訛本﹐𨿽入藏而板存姑蘇﹐取以重梓﹐亦自易易﹐且其所誤不過支派混亂﹐取證失眞﹐明眼人見之﹐自然立辯。況書自由出﹐梓本久已傳世﹐而此《東華正脈皇極闔辟證道仙經》﹐梓本流傳未廣﹐世故罕見﹐其所參雜訛本﹐又相傳來自靑羊宮﹐乃爲此經發源之地﹐混淆內潰﹐最足誤人﹐不早爲辯正﹐遺誤必烈。本山書板𨿽已殘缺﹐幸有刷印原本﹐原可照本翻刻。然訛本流傳已廣﹐必須補其缺﹐正其誤﹐一一標而出之﹐庶以僞本爲枕中祕者﹐不爲所惑﹐知所適從矣。不敢以原書具在﹐無煩筆削﹐可登梨棗﹐遂惜墨偸安也。爰擬卽爲付梓﹐廣爲流布﹐謹述訂正顚末﹐以弁其首。蓋以是經﹐於道宗旨﹐大有關系云爾。時維道光辛卯仲夏望日﹐吳興金蓋山龍門正宗第十一代閔一得沐手謹序。尹眞人東華正脈皇極闔辟證道仙經靑羊宮傳鈔本金蓋山人閔一得小艮氏訂正添油接命章第一

尹眞人曰﹕原人生受气之初﹐在胞胎內﹐隨母呼吸﹐受气而成。此縷與母相連﹔漸推漸開﹐中空如管﹐气通往來﹐前通於臍﹐後通於腎﹐上通夾脊﹐由明堂至山根而生雙竅﹐由雙竅下至準頭而成鼻之兩孔﹐是以名曰鼻祖。斯時我之气通母之气﹐母之气通天地之气﹐天地之气通太虛之气﹐竅竅相通﹐無有閡隔。及乎數足﹐裂胞而出﹐剪斷臍帶﹐力地一聲﹐一點元陽﹐落於臍輪之後﹐號曰天心﹐虛靈一點是也。自此後天用事﹐𨿽有呼吸往來﹐不得與元始祖气相通。人生自幼至老﹐斷未有一息注於其中﹔塵生塵滅﹑萬死萬生﹐皆爲尋不著舊路耳﹗所以太上立法﹐教人修煉﹐由其能奪先天之正气﹐所以能奪者﹐由其有兩孔之呼吸也。所呼者﹐自己之元气﹐從中而出﹔所吸者﹐天地之正气﹐從外而入。人若使根源牢固﹐呼吸之間亦可奪天地之正气﹐而壽命綿長﹔若根源不固﹐所吸天地之正气﹐恆隨呼吸而出﹐元气不爲己有﹐反爲天地所得﹐亦只爲不得其門而入耳。蓋常人呼吸﹐皆從咽喉而下﹐至中脘而回﹐不能與祖气相通﹐所謂眾人之息以喉也。若至人呼吸﹐直貫明堂而上﹝此惟息息自先天﹐故能息息由黃道﹞。蓋切切然以意守夾脊雙關﹝其間卽黃中卽神室﹐又名黃堂﹐位在關前心後﹐非後天呼吸所得經也﹞﹐自然通於天心一竅﹐得與元始祖气相連﹐如磁吸鐵而同類相親﹐卽莊子所謂眞人之息以踵也。踵者深也﹐卽眞人潛深淵﹑浮游守規中之義。旣潛深淵﹐則我命在我﹐而不復爲大冶所陶矣﹗此竅初凝﹐卽生兩腎﹐次而生心﹐其腎如藕﹐其心如蓮﹐其梗中空外直﹑拄地撐天。心腎相去八寸四分﹐中餘一寸二分﹐謂之腔子裏﹐乃心腎往來之路﹑水火旣濟之鄕﹝是皆胎始結時﹐气與母一所成之一縷﹐乃先天眞气結成﹐漸推漸開而然也。原其得結之由﹐由於未孩不有思慮﹐故气不雜而純﹐初無朕兆得見﹐繼因往來﹐久久乃現﹐然屬有形而無質也。旣而未孩而孩﹑始有臍帶得憑以通﹐而尙無心﹐故得與同呼吸。及旣出胎﹐力的一聲﹐气落下極﹐則已自成一物﹐故惟自行呼吸。然與天地終始相通﹐而其與祖不接者﹐气浮不沈之故。欲與祖接﹐絕不費功﹐但自放下一切﹐吾心自靜。心靜气自靜﹐气靜則自下沈﹐下沈自與祖接﹐自得通流一體。久久气淳﹐不但周流一體﹐自與天地太虛同一呼吸﹐那有不得長生之理﹞。欲通此竅﹐先要窮想山根﹝曰窮想者﹐猶言想到無可想﹐想念則自無﹞﹐則呼吸之气﹐方漸次而通夾脊﹑透泥丸﹐以達於天心祖竅﹐而子母會合﹑破鏡重圓。漸漸擴充﹐則根本完固﹐救住命寶﹐始可言修煉功夫。行之旣久﹐一呼一吸﹐入於气穴﹐乃自然而然之妙也﹝此千古不傳之祕﹐而妙用只是無念而已﹐是純由黃道升降故能自然如此﹞。按了眞子曰﹕欲點長明燈﹐須用添油法。一息尙存皆可復命。人若知添油之法﹐續盡燈而復明﹐卽如返魂香點枯荄而重茂也。油幹燈絕﹐气盡身亡﹐若非此竅則必不能添油﹑必不能接命﹐無常到來﹐懵懵而去矣。故呂祖曰「塞精宜急早﹐接命莫教遲。」接則長生﹐不接則天死也。人生气數有限﹐而盛不知保﹐衰不知救﹐如劉海蟾云「朝傷暮損迷不知﹐喪亂精神無所據。」細細消磨﹑漸漸衰耗﹐元陽斯去﹐闔辟之機一停﹐呼吸之气立斷﹐噫﹐生死機關﹐迅何如也﹖而世人不肯回心向道者﹐將謂繁耶﹐抑畏難耶﹖然於此著功法﹐最是簡易﹐但行住坐臥常操此心﹐藏於夾脊之竅﹐則天地眞气隨鼻呼吸﹐以扯而進﹐自與己之混元眞精凝結丹田﹐而爲吾養生之益。蓋此竅之气﹐上通天谷﹑下達尾閭﹐周流百節之處﹐以天地無涯之元气﹐續成有限之形軀﹐自是容易。學者誠能凝神夾脊之竅﹐守而不離﹐久久純熟﹐則裏面皎皎明明﹐如月在水相似﹐自然散其邪滅﹑消其雜慮﹑降其動心﹑醜其妄念。忘念止則眞息自現﹐眞息現而眞念無念﹑眞息無息。息無則命根永固﹐念無則性體常存。性存命固﹐息念俱消﹐卽性命雙修之第一步功也。張崇烈云﹕先天气從兩竅中來﹐西江水要一口吸盡﹐卽此義也。嗟夫﹐人生如無根之樹﹐全憑气息以爲根株﹐一息不來﹐卽命非我有。故修長生者﹐首節專以保固眞精爲本﹐精旺自然精化爲气﹐气旺自然充滿四肢。四肢充滿﹐則身中之元气﹐不隨呼而出﹔天地之正气﹐恆隨吸而入。久之胎息安﹑鄞鄂固﹐斯長生有路矣。此段功夫﹐自始至終捨他不得﹔起手時﹐有添油接命之功﹔坤鑪藥生時﹐有助火開關載金之功﹔嬰兒成形時﹐有溫養乳哺之功。只待嬰兒旣長﹑脫穴而升﹑移居內院之時﹐則是到岸不須船﹐而此添油接命之功﹐方才無用。夫添油入竅﹐種種玄況不一﹐總以造有熱湯傾注之驗﹐覺極通暢﹐卻並不是將無作有的話頭﹐學者細心行持﹐自有天然妙處。

﹝南樵子曰﹕此夾脊雙關一竅﹐在人背脊二十四節上下之正中﹐眞可以奪神功﹑攺天命。《易》曰﹕黃中通理﹐正位居體﹐美在其中﹐和之至也。

閔小艮曰﹕按此竅在脊前脘後﹐而有形無形﹐未開謂之玄關﹐旣萬謂之玄竅。學者行到虛極靜篤時﹐此竅乃現﹐胎息息於此也。我身元神﹐於此升降﹐乃謂得道道路也。謂得徹天徹地也。故此元神一入﹐自覺此中大無外﹑細無內也。丹書一名神室﹐又曰黃房﹐其名不一。總之﹐結胎養胎造至脫胎﹐皆基於此處﹐第非後天三寶所得闖入也。蓋以此處是黃中﹐先天休養之所﹐主君之堂﹐臣輔得入須憑宣召者。若夫任督﹐乃爲赤黑道﹐後天精血所由之徑﹐爲之導者﹐亦藉神气。世人未知分別﹐每有後天鬧黃之獘。歷古丹經﹐不敢逕示由中升降﹐而但示以由任而降﹑由督而升﹐職此故也。是經慈示﹐實爲萬古未嘗少泄之祕﹐而爲證道捷徑。是故諄諄導以自然。自然則無後天升降﹐升降純是先天矣。一得惟恐學者妄用心意﹐不從自然﹐致遭不測﹐識此數行﹐以告同學云。﹞凝神入竅章第二

尹眞人曰﹕太上云﹝謹遵山本增之﹞﹕吾從無量劫來﹐觀心得道﹐乃至虛無。夫觀心者﹐非觀肉團之血心﹐若觀此心﹐則有血熱﹝鈔本熱作凝﹞火旺﹝鈔本火旺作气滯﹞之思﹐不可不愼也。

﹝閔小艮曰﹕謹按太上觀心﹐核屬三觀﹐蓋卽內觀外觀遠觀也。人心𨿽妄﹐當於此心之後而退藏之﹐妙用無窮﹐皆基於此。其法蓋以觀虛觀無且觀靜寂耳﹗如是觀若勿觀﹐个中玄竅始開﹐若一雜有意念﹐其獘莫測﹐故有不可不愼之戒。﹞

人有三心﹐曰人心道心天心。人心者﹐妄心也﹔道心者﹑照心也﹔天心者﹐玄關祖竅﹐气穴是也。太上觀心者﹐以道心而普照天心也。

又曰﹝鈔本誤作南樵子曰﹐玆準山本訂正之﹞﹕入竅觀心之法﹕凝神定息﹑淸虛自然﹑六根大定﹑百脈平和﹐將向來夾脊雙關所凝﹐潛入命府﹐送歸大冶牢封固。命門一竅﹐卽臍後一寸二分﹐天心是也﹐一名神鑪﹐又名坤鑪﹝此句準山本增之﹞﹐而息之起﹑息之止﹐在此一穴。按自气穴起息﹐狀如鑪煙﹐隨吾呼吸﹐仍不外乎黃庭爲之主張者﹐蓋有元神在也。調處之法﹐乃以道心而照天心﹐則此靈谷之中﹐气機𨿽繁﹐有神以主﹐亦仍如如不動﹔本體常存﹐神與气合﹐緊緊不離﹐是名外煉﹐而不失夫胎息。蓋如凝神於炁穴﹝是神室也﹞﹐時時收視返聽﹑照顧不已﹐則此气穴﹝是坤鑪也﹞﹐亦自寂寂惺惺﹑永無昏沈﹐而睡魔自遣﹐且能應抽應添﹐運用自如矣。《楞嚴經》云「一根旣返元﹐六根自解脫。」蓋無六根則無六識﹐無六識則無輪回種子﹐旣無種子﹐則我一點眞心﹐獨立無倚﹑空空蕩蕩﹑光光淨淨﹐斯萬劫而常存也。每見專務頂門之性爲宗者﹐是不知命也﹔專務坤鑪修命爲宗者﹐是不知性也。純陽曰「修命不修性﹐此是修行第一病﹔只修祖性不修丹﹐萬劫陰靈難入聖。」若此凝神入竅之法﹐乃性命雙修之訣﹐蓋得中央黃暈所結之神以宰之耳﹗人若識於此處﹐而迎吾一點元神入於元始祖竅﹑天心气穴之中﹐綿綿續續﹐勿助勿忘﹐引而親之﹐一若升於無何有之鄕﹐則少焉呼吸相含﹑神气相抱﹐結爲丹母﹐鎭在下田﹔待時至時﹐則攝吾身先天靈物﹐上引三才眞一﹐油然下入﹐合我身中鉛汞﹐卽成無上英華﹐融而化之﹐有如北辰居所眾星皆拱之驗﹐是皆元神潛入气穴所致﹐故爾諸气歸根﹐萬神聽令。然而古哲謂是黃葉﹑非眞金也。必須久久行之﹐先天性命眞正合一﹐如汞投鉛而相制伏﹐而大丹眞孕其中矣﹗蓋以此段功夫﹐神旣入竅﹐則呼吸一在竅內﹐而吾鼻中呼吸﹐只有一點而微若無﹐方爲入竅之驗。驗驗不失﹐乃得眞金焉。

﹝南樵子曰﹝鈔本誤作師又復言﹐蓋誤。將經又曰作南樵子曰﹐故誤以此注反作師又復言。今準山本正之﹞﹕此一章功夫﹐妙在運雙關所凝之神﹐藏於气穴﹐守而不離﹐則天地元始祖气﹐得以相通而入也。凡修持者﹐每日以子午卯酉四時爲則﹐每時或坐一香三香﹐斯時毛竅已開﹐必須再坐一二香﹐將神一斂﹐下坐﹐方可出戶﹐否則恐幹外邪﹐故亦不可不愼。

閔小艮曰﹕此章玄論皆屬丹經所未泄﹐了道成眞﹐祕旨備矣。中被魔學節攺﹐幸道不終隱﹐得準山本一一訂正﹐夫豈人力也哉﹗﹞神息相依章第三

尹眞人曰﹝謹遵山本增之﹞﹕天谷之神﹐湛然寂然﹐眞性也﹔神鑪之中﹐眞气氤氳而不息者﹐眞命也。他兩个才是眞水火﹑眞烏兔﹑眞夫婦﹑眞性命。使二者紐結一團﹑混合一處﹑煉在一鑪﹐二六時中﹐神不離气﹐气不離神﹐性不離命﹐命不離性﹐二者則二而一﹑一而二者也。其功與前章之功一貫而下﹐每日子前午後﹐定息靜坐﹐開天門以采先天﹐閉地戶以守胎息﹐納四時之正气以歸正室﹑以養胎眞﹐漸采漸煉以完幹體﹐以全親之所生﹑天之所賦。眞汞八兩﹐眞鉛半斤﹐气若嬰兒﹐陰陽吻合﹐混沌不分﹐出息微微﹐入息綿綿﹐內气不出﹐外气反入﹐久之神鑪藥生﹐丹田火熾﹐兩腎湯煎﹐此胎息還元之初﹑眾妙歸根之始也。則一刻功夫﹐可奪天地一年之節候﹐璇璣停輪﹐日月合璧﹐眞是﹕萬里陰沈春气到﹐九霄淸徹露華凝。妙矣哉﹐眞陽交感之候歟﹗蓋神入气中﹐猶天气之降於地﹔气與神合﹐猶地道之承於天。《易》曰﹕大哉乾元﹐萬物資始也。蓋一陽不生於復而生於坤﹐坤𨿽至陰﹐然陰裏藏陽﹐大藥之生實根柢於此。藥將產時﹐就與孕婦保胎一般﹐一切飲食起居﹐俱要小心謹愼。詩云「潮來水面侵堤岸﹐風定江心絕浪波。性寂情空心不動﹐坐無昏憒睡無魔。」此惟凝神气穴﹑定心覺海﹐元神與眞气相依相戀﹐自然神滿不思睡﹐而眞精自凝﹑鉛汞自投﹑胎嬰自棲﹑三尸自滅﹑九虫自出﹐其身自覺安而輕﹐其神自覺圓而明﹐若此便是長生路﹐休問道之成不成。此境必待神鑪藥生﹑丹田火熾﹑兩腎煎湯﹐方見此效﹐方可行開關之功。

又曰﹝靑羊鈔本誤作南樵子曰﹐玆準梓本訂歸經文錄之﹞﹕修眞之土﹐果能將夾脊雙關所凝之神藏於气穴﹐守而不離﹐則一呼一吸﹐奪先天元始祖气盡入气穴之中﹔久而其气充滿﹐暢於四肢﹑散於百骸﹐無有阻滯﹐則自然兩腎湯煎﹑丹田火熱而開關也。

﹝南樵子曰﹕此一段功夫﹐妙在照之一字。照者﹐慧目也﹐慧日照破昏衢﹐能見本來面目。《心經》云﹕照見五蘊皆空。空者﹐光明之象也。五蘊皆空﹐則六識無倚﹑九竅玲瓏﹑百關透徹﹐空空蕩蕩﹐光光淨淨。惟到此地﹐方爲復我本來之天眞﹐還我無極之造化。明心見性﹐汞去金存﹐再行添油入竅之功﹐神息永不相離﹐只待嬰兒成形﹑移居內院方歇止。

閔小艮曰﹕按此內院﹐卽是泥丸﹐又爲玉淸宮﹐元神坐以待詔飛升之地也。﹞聚火開關章第四

尹眞人曰﹝鈔本誤作南樵子﹞﹕開關乃修眞首務﹐胎息卽證道根基。未有不守胎息而望開關﹑不待開關而能長生在世者。許旌陽曰﹕關未開﹐休打坐﹐如無麥子空挨磨﹔開得關﹐透得鎖﹐六道輪回可躲過。此確論也。

﹝閔小艮曰﹕此關是元關﹐乃卽尾閭關﹐故可聚火以開﹐上而夾脊雙關亦然﹐皆可以運行開者。鎖則無縫鎖﹐大造用以封鎖玄竅者也。法惟虛寂之極﹐先天匙現﹐豁然洞啟。此竅一啟﹐九竅齊開﹐而胎息得行﹐大道乃有路焉矣。然按章旨﹐眞人蓋爲玄關未開者而發﹐乃從色身上攻去積陰﹐則行無病阻﹐是亦一法也。余更進而寂體﹐眞人另有玄意﹐乃補首章所未示﹐恐人專事中透捷法﹐而置任督於勿理﹐則於生生妙用未免。功訣亦非至庸至正功法。此功行後﹐則於色身固大利﹐而於法身得培﹐更無欠缺﹐後學遵循中透﹐亦無混入鬧黃之誤﹐玄意蓋如此。﹞

開關之法﹐擇黃道吉日﹐入室靜定﹐開天門以采先天﹐閉地戶以守胎息﹐謹候神鑪藥生﹑丹田火熾﹑兩腎湯煎﹐見此功效﹐上閉巽竅﹑塞兌垂簾﹐神息歸根﹐以意引气﹐沈於尾間﹐自與水中眞火紐作一股﹐直撞三關﹝鈔本作自有天然眞火誤﹞﹐當此之時﹐切勿散漫﹐倒提金鎖鎖﹐以心役神﹑以神馭气﹑以气沖火﹐火熾金鎔﹐默默相衝﹐自一息至數百息﹐必要撞開尾閭﹐火通金過太元關﹐而閭口內覺刺痛﹐此乃尾閭開關之驗。一意後衝﹐緊撮穀道﹐以鼻息在閭抽吸﹐內提上去﹐如推車上髙坡陡處﹐似撐船到急水灘頭﹐不得停篙住手﹐猛烹急煉﹐直逼上升﹐再經夾脊雙關﹐仍然刺痛﹐此又二關開通之驗。以神合气﹐以气凝神﹐舌拄上齶﹐目視頂門﹐運過玉枕﹐直達泥丸頂上﹐融融溫暖﹐息數周天數足﹐以目左旋三十六轉﹐鉛與汞合﹐眞气入腦而化爲髓。再候藥生﹐仍行前功﹐每日晝夜﹐或行五七九次﹐行之百日﹐任督自然交會。一元上下﹐旋轉如輪﹐前降後升﹐絡繹不絕。內有一股氤氳之气﹐如雲如霧﹐騰騰上升﹐衝透三關﹐直達紫府﹔漸采漸凝﹐久則金气布滿九宮﹐補腦之餘﹐化而爲甘露﹐異香異美﹐降入口中﹐以意送入黃庭土府﹐散於百絡﹐否則送鑪。如是三關透徹﹐百脈調合﹐一身快暢﹐上下流通﹐所謂「醍醐灌頂得淸涼﹑同入混鑪大道場」者此也﹝鈔本於土府下少兩句﹞。百日之功﹐無閒時刻﹐關竅大開﹐方可行采藥歸壺之事。不然﹐縱遇大藥而關竅不開﹐徒費神機﹐采亦全無應驗。張三丰云「不煉還丹先煉性﹐未修大道且修心。修心自然丹性至﹐性至然後藥材生。」還虛子曰「開關之法﹐妙在神守雙關一竅﹐此竅能通十二經絡﹐善透八萬四千毛竅﹐神凝於此﹐閉息行持﹐久之精滿气化﹐气化自然衝開三關﹑流通百脈﹑暢於四肢﹐竅竅光明﹐此爲上根利器也。」然於中下之士﹐或又行功怠緩﹐則關竅難開﹐必得丹田火熾﹐兩腎煎場﹐依法運行﹐方能開通。故經云「天之神棲於日﹐人之棲於目。」古人謂目之所至﹐神亦至焉﹔神之所至﹐气亦至焉。又云「神行則气行﹐神住則气住。」開關功夫﹐不外乎此。

﹝南樵子曰﹝鈔本誤纂下文入經﹐故無四字﹐玆準山本訂正文﹞﹕此章功夫﹐始而妙在神气紐作一股﹐默默透後上衝﹐次而直如推車至上半山﹐似渡江臨急流水﹐必要登巓達岸而後已﹐學者專心致志﹐努力行持﹐自有此效。

閔小艮曰﹕先師太虛翁云﹕呂祖醫世功法入手﹐亦以開關爲第一義﹐大可卽此章以治身﹐卽可準此功以醫世。細體以行﹐身無有不治﹐世無有不安泰也。其效乃在流通百脈﹐暢於四肢﹐而難在通關透竅也。關開乃有用﹐竅透用始得當﹐治身其然﹐治世亦爾也。﹞采藥歸壺章第五

尹眞人曰﹝謹準山本增之﹞﹕采藥必用夜半子時一陽初動者﹐其時太陽正在北方﹐而人身之气在尾閭﹐正與天地相應﹐乃可以盜天地之機﹑奪陰陽之妙﹑煉魂魄而爲一﹑合性命以雙修。蓋此時乃坤復之際﹐天地開辟於此時﹐日月合璧於此時﹐艸木萌孽於此時﹐人身陰陽交會於此時﹐至人於此時而采藥﹐則內徵外應﹐若合符節﹐乃天人合發之機﹐至元而至妙者也。經云「食其時﹐百骸理﹐盜其機﹐萬化安。」又云「每當天地交合時﹐盜取陰陽造化機。」於亥末子初之時﹐淸心靜坐﹐凝神定息﹐收視返聽﹐一念不生﹐萬緣盡息﹔渾淪如太極之未分﹐溟涬如兩儀之未兆﹐湛然如秋江之映月﹐寂然似止水之無波﹐內不知乎吾身﹐外則忘乎宇宙。虛極靜篤﹐心與天通﹐先天大藥﹐隨我呼吸而入於黃庭。周天數足﹐鉛汞交結﹐天然眞火﹐燻蒸百脈﹐周流六虛﹐沖和八表。一霎時雷轟巽戶﹐電發坤門﹐五蘊空明﹐九宮透徹﹐玉鼎湯煎﹐金鑪火熾﹐黃芽徧地﹐白雪漫天﹐鉛汞髓凝﹐結如黍珠。三十六宮花似錦﹐乾坤無處不春風。訣曰「存神惟在腎﹐水火養潛龍﹐含光須默默﹐調息順鴻蒙。」此乃封閉之要訣也。﹝靑羊鈔本此下有文六句﹐梓本無之﹐蓋後人所攙也﹐玆削而不錄﹞。

﹝南樵子曰﹕修眞煉至明心見性﹐歸眞已得其半﹐學者果能九竅玲瓏﹑五蘊空寂﹑百節透澈﹐則采藥亦易得。邱長春曰「深耕則易耨﹐布種爲鉤玄。識得玄中奧﹐人元徧大千。」在人遇師不遇師耳﹗﹝此梓本原文﹐鈔本大有竄攺﹐不錄﹞

閔小艮曰﹕聞諸駐世神人泥丸李翁諭我先師太虛翁云﹕成道多門﹐而采取非一。律宗所事爲最髙﹐蓋謂得自虛空也。得之之時﹐學者倘有徧體統熾之患﹐此情動於中之故。法惟退心於密﹐能感致太極眞陽﹐陰焰自滅。夫此眞陽﹐歸自坤位﹐升得幹護﹐歸體太極﹐故能降熄燎原之焰。然非涼徳所能感降吾身者。是以學貴累行﹐名曰深耕﹔次惟大隱朝市﹐不勞布種﹐自有人元虛集﹐而己則寂淨虛無以俟﹐此則律宗之所受授也。夫太極眞陽﹐學者徳能感此﹐必自頂門而下﹐且必滴頂應闕﹐霎時淸涼﹐驗乃如此﹐所謂「乾元得自頂﹑三界立淸涼」是也。南樵所述﹐玄乎玄乎﹐而靑羊鈔本削而不錄﹐故準梓本訂增之。

又曰﹕一得參究遇師語意﹐輾轉不成寐﹐久之﹐忽入一境﹐見我師太虛翁﹐燕坐如生平﹐手執一卷靑紙金書﹐曰「此是瓊管先生所遺﹐鶴林彭君纂入《天仙枕中祕》﹐世間尙有之﹐訪可得者。」一得跪而閱之﹐記其大旨﹐乃卽《太上宗旨》所載﹐須置活虎生龍﹐備爲勾引﹐感太玄於虛際﹐是乃淸淨道侶﹐以元引元﹑以一引一﹐此自然通感之妙用。書內有八十一偈﹐其七言曰「活虎生龍習靜時﹐虛空交感不相知。無中生有還歸彼﹐有裏還無我得之。得此恍同巫峽雨﹐全憑目力愼維持。」蓋言以目後透而升﹐斯無逐情外漏之獘。其殿偈四言﹐蓋釋師字之義。按《爾雅》「師眾也」﹐《玉篇》「像他人也」﹐是籍男女眾人以引元之義。如釋氏之無遮大會﹐卽此妙用也。《禮》曰「師也者﹐教之以事而諭諸徳者也。」教以事﹐如集淸淨道侶﹐以引太玄之事﹔諭諸徳﹐則兼有積徳之旨。師字之義﹐所該如此。偈云「太玄眞一﹐極休如雌﹐感而遂通﹐行行合師。五五不圓﹐勿克應之。得之則榮﹐失之則枯。道無予奪﹐徳孤乃孤。」太虛翁曰「斯貴自勉﹐毋辜負﹐爾自知。」又曰「後世必有誤會者﹐豈僅作功行條數已裁﹗」二千五百人爲師﹐五五是解師中眾字之義。孤者眾之反﹐曰徳孤乃孤者﹐言無徳𨿽遇眾﹐如不遇也。南樵所述師字﹐隱含如許妙義也。南樵述而不之釋﹐感師慈示﹐爰謹識之。﹞卯酉周天章第六

尹眞人曰﹕前章先天大藥﹐入於黃庭﹐采藥也。此章卯酉周夭﹐左右旋轉﹐收功也。張全一鉛火祕訣云「大藥之生有時節﹐亥末子初正二刻。精神交媾含光華﹐恍恍惚惚生明月。媾畢流下噴泡然﹐一陽來復體輕泄。急須閉住太元關﹐火逼金過尾閭穴。采時用目守泥九﹐垂於左上且凝歇。謂之專理腦生玄﹐右邊放下復旋折。六爻數畢藥升幹﹐陽極陰生往右遷。須開關門以退火﹐目光下矚守坤田。右上左下六凝住﹐三八數了一周天。此是天然眞火候﹐自然升降自抽添。也無弦望與晦朔﹐也無沐浴達長篇。異名剪除譬諭掃﹐只斯數語是眞詮。」此於采藥歸壺後行之﹐則所結金丹不致耗散。大藥采來歸鼎﹐若不行卯酉周天之功﹐如有車無輪﹑有舟無舵﹐欲求遠載﹐其可得乎﹖其法﹕先以法器頂住太玄關口﹐次以行气主宰﹐下照坤臍﹐良久﹐徐徐從左上照幹頂﹐少停﹐從右下降坤臍﹐爲一度﹐如此三十六轉﹐爲進陽火﹔三十六度畢﹐去了法器﹐開關退火﹐亦用行气主宰﹐下照坤臍﹐良久﹐徐徐從右上照幹頂﹐少停﹐從左下降坤臍﹐爲一度﹐如此二十四﹐爲退陰符。純陽云「有人問我修行法﹐遙指天邊月一輪。」此卽行气主宰之義也。此功與采藥歸壺之功﹐共是一連。采取藥物於曲江之下﹐聚火載金於幹頂之上﹐乾坤交媾於九宮﹐周天運轉而凝結﹐故淸者凝結於幹頂﹐濁者流歸於坤鑪。逐日如此抽添﹐如此交媾﹐汞漸多而鉛漸少﹐久而鉛枯汞幹﹑陰剝陽純﹐結成牟尼寶珠﹐是爲金液大還丹也。蓋坎中之鉛﹐原是九天之眞精﹐離中之汞﹐原是九天之眞气。始因幹體一破﹐二物遂分兩弦﹐常人日離日分﹐分盡而死﹔而至人法乾坤之體﹐效坎離之用﹐奪神功﹑攺天命﹐而求坎中之鉛制離中之汞﹐取坎中之陽制離中之陰﹐蓋陽純而復成乾元之體也。紫陽曰「取將坎位中心實﹐點化離宮腹內陰。自此變成幹健體﹐潛藏飛躍盡由心。」

﹝南樵子曰﹝鈔本誤纂入經﹞﹕後升前降﹐采外藥也﹐左旋三十六以進陽火﹐右轉二十四以退陰符﹐皆收內藥而使來歸壺﹐不致耗散﹐日積月久﹐煉成一黍米之珠﹐以成眞人者﹐卽此也。

偈曰﹕移來北鬥過南辰﹐兩手雙擎日月輪。飛趁昆侖山頂上﹐須臾化作紫霄雲。

閔小艮曰﹕謹按此章﹐乃就一身中﹐采取坎一以爲種子﹐與上章經義不一。上章得自虛空﹐此章成自神功者也。﹞長養聖胎章第七

尹眞人曰﹕始初那點金精﹐渾然在礦﹐因火相逼﹐遂上干宮﹐漸采漸積﹐日烹日鎔﹐損之又損﹐煉之又煉﹐直至煙銷火滅﹐方才成一粒龍虎金丹。圓陀陀﹐活潑潑﹐輝煌閃灼﹐光耀昆侖﹐放則迸開天地竅﹐歸復隱於翠微宮。此時藥也不生﹐輪也不轉﹐液也不降﹐火也不炎﹐五气俱朝於上陽﹐三花皆聚於幹頂﹐陽純陰剝﹐丹熟珠靈﹐此其候也。然鼎中有寶非眞寶﹐欲重結靈胎﹐而此珠尙在昆侖﹐何由得下而結耶﹖必假我靈﹐申透眞陽之气以催之﹑太陽眞火以逼之。催逼久則靈丹自應時而脫落﹐降入口中﹐化爲金液而直射於丹扃之內。霎時雲騰雨施﹑雷轟電掣﹐鏖戰片晌之間﹐而消盡一身陰滓﹐則百靈遂如車之輳轂﹐七寶直如水之朝宗矣。許宣平曰「神居竅而千智生﹐丹入鼎而萬種化。」然我旣得靈丹入鼎﹐內外交修﹐煉之又煉﹐至與天地合徳﹐則太虛中自有一點眞陽﹐從鼻竅而入於中宮﹐與我之靈丹合而爲一。蓋吾身之靈﹐感天地之靈﹐內徵外應﹐渾然混合。老子云「人能常淸淨﹐天地悉皆歸」。當此兩陽乍合﹑聖胎初凝﹐必須時常照覺﹑謹愼護持﹐如小龍之初養珠﹐如幼女之初懷孕﹐牢關聖室﹐不可使之滲漏﹔更於一切時中﹑四威儀內﹐時時照顧﹐念念在玆﹐混混沌沌﹐如子在抱﹐終日如愚﹐不可須臾間斷也。葛仙翁曰「息息歸中無間斷﹐天眞胎裏自堅凝。」陳虛白曰「念不可起﹐念起則火炎﹔意不可散﹐意散則火冷。」惟要不起不散﹐含光默默﹐眞息綿綿﹐此長養聖胎之火候也。

﹝南樵子曰﹕道之所以長養聖胎者﹐不獨玄門爲然﹐釋氏亦有形成出胎之語。修眞之士﹐於靜定之中入三摩地者﹐謂道之元神元气元精﹐三者合一而歸於天心一竅也。釋氏謂之正定正中正受﹐三昧眞定而入於眞空大定也。入定之時﹐慧日懸空朗大千﹐大道分明體自然。十月聖胎完就了﹐一聲霹靂出丹田。照天心一竅者﹐以耳內聽此竅﹐以眼內觀此竅﹐如如不動﹐寂寂惺惺﹐身如琉璃﹐內外明徹﹐包含十方諸佛剎土﹐靜定自如﹐虛空淡然﹐渾然一物﹐此爲三昧眞定法門。

偈曰﹕男兒懷孕是胎仙﹐只爲蟾光夜夜圓。奪得陰陽眞造化﹐身中自有玉淸天。

閔小艮曰﹕謹按此章﹐雙承前兩章得藥歸壺﹐示以長養聖胎功也。蓋前兩章得法不同﹐而皆有未盡善處。一由性功未純﹐而感外擾﹐致有燎原之患﹔幸知累行積功﹐上感大造﹐降至眞陽﹐色身賴以拯救。然經此患﹐玉石俱傷﹐欲保功成﹐必須得法以撫以安也。其次章之失﹐乃是命理未精﹐所采所得﹐盡屬後天﹐丹書所謂黃葉﹐不是眞金。何以故﹖我身三寶﹐得自父母﹐父母得自天地﹐是太極無極之降本流末也。以人而論是先天﹐以道而論尙屬後天。至人知之﹐故必先事身中胎息﹐致開先天玄關﹐摸著大造鼻孔﹐同出同入﹐始得於中招引人元﹐出坤入坤。按兩坤字﹐上坤指坤方﹐西南是也﹔下坤指人身﹐坤腹是也。如是呼吸﹐自得一一收歸坤鑪﹐朝烹夕煉﹐與夫平日所引所致種種眞元﹐煉而成珠者﹐引歸神室﹐溶而成一粒﹐乃爲胎成。先師太虛翁謂功至此﹐方可從事長養﹐倘或所聚有雜﹐必重加功力﹐以鎔以化。蓋以往昔所結﹐尙屬幻化之胎﹐法惟仗神逼出內院﹐鎔成金液﹐重下坤鑪﹐招致玄竅感降之一﹐與吾神鑪煉物﹐融成一粒﹐引歸神室中﹐以休以養﹐始得謂眞種。今按是章所言﹐若合符節﹐則知是章所言鼻竅﹐不可認作人身鼻孔﹐此竅必是玄竅﹐而鼻則祖義焉耳﹗南樵子隱而未泄﹐恐誤後人﹐不敢不白雲。﹞乳哺嬰兒章第八

尹眞人曰﹕前面火候已足﹑聖胎已圓﹐若果之必熟﹑兒之必生﹐彌歷十月﹐脫出其胎。釋氏以此謂之法身﹐玄門以此謂之嬰兒。蓋炁穴﹝鈔本作气﹐誤也。按此炁穴卽是玄竅﹐又名神室。而气穴是神鑪﹐又曰坤鑪﹐乃爲藥歸煆煉之所﹐而炁穴乃是仙胎結養之地﹐此不可以不辯者也﹞原是神仙長胎住息之鄕﹐赤子安身立命之處。嬰兒旣宴坐靜室﹑安處道場﹐須藏之以玄玄﹐守之以默默。始借坤母黃芽以育之﹐繼聚天地生气以哺之。此感彼應﹐其中自呼自吸﹑自闔自辟﹑自動自靜﹑自由自在﹐若神仙逍遙於無何有之鄕﹐若如來禪定於寂滅海之場。𨿽到此大安處﹐仍須關元﹐勿令外緣六塵魔賊所侵﹐內結煩惱姦回所亂。若坐若臥﹐常施瑩淨之功﹔時行時止﹐廣運維持之力。方得六門不漏﹑一道常存﹐眞體如如﹐丹基永固。朝夕如此護持﹐如此保固﹐如龍之養珠﹐如鶴之抱卵﹐而不敢頃刻之偶忘﹐方謂眞人潛深淵﹑浮游守規中也。其法以眼觀內竅﹑以耳聽內竅﹐潛藏飛躍﹐總是一心。則外無聲色臭味之牽﹐內無意必固我之累﹐方寸虛明﹐萬綠澄寂﹐而我本來之赤子﹐遂怡怡然安處其中矣﹗老子云﹕外其身而身修﹐忘其形而形存。如心空無礙﹐則神愈煉而靈﹔身空無礙﹐則神愈煉而愈精。煉到形與神而相涵﹐身與心而爲一﹐才是形神俱妙與道合眞者。古仙云﹕此際嬰兒﹐漸露其形﹐與人無異﹐愈要含華隱曜﹑鎭靜心田者﹐若起歡心﹐卽爲著魔。嬰兒旣長﹐自然脫竅﹐時而上升幹頂﹐時而出升虛際﹐時而頓超三界外﹐不在五行中﹐出沒隱現﹐人莫能測。修道必經之境﹐古哲處之﹐惟循淸虛湛寂焉﹐是爲潛養聖嬰之至道。

﹝南樵子曰﹕火候已定﹐聖胎已完﹐全賴靈父聖母﹐陰陽凝結以成之。𨿽然﹐嬰兒顯象﹐尙未老成﹐須六根大定﹐萬慮全消﹐而同太虛之至靜﹐則嬰兒宴居靜室﹑安處道場﹐始能得靈父聖母虛無之祖炁﹐以養育之。養育之法﹕神歸大定﹐一毫不染﹐開天門以采光天﹐閉地戶以守神室﹐無晝無夜﹐刻刻堤防﹐勿令外緣六塵所侵﹐內賊五陰嗔魔擾亂﹐心心謹篤﹐三年嬰兒老成﹐自得升超天谷﹐直與太虛不二矣。

偈曰﹕含養胞胎須十月﹐嬰兒乳哺要千朝。胎離欲界升內院﹐乘時直上紫雲霄。

閔小艮曰﹕靑羊鈔本﹐攙入門外漢語。如此章中﹐旣云嬰兒旣長﹐穴不能居﹐又於注末攙入嬰兒老成﹐自尾閭上升天谷。旣長而穴不能居﹐是肉身耶﹐嬰兒乃由尾閭鉆上耶﹔且焉有玄竅嫌窄者﹐翻能透閭而上﹖自相矛盾乃爾﹐玆準山本訂正之。﹞移神內院章第九

尹眞人曰﹕始而有作有爲者﹐采藥結丹以了命也﹔終而無作無爲者﹐抱一冥心以了性也。施肩吾曰「達摩面壁九年﹐方超內院﹔世尊冥心六載﹐始脫藩籠。」夫冥心者﹐深居靜室﹐端拱默默﹐一塵不染﹐萬慮潛消﹐無思無爲﹐任運自如﹐無視無聽﹐抱神以靜﹐體含虛極﹐常覺常明﹐此心常明﹐則萬法歸一﹐嬰兒常居於淸淨之境﹐棲止於不動之場﹐則色不得而礙之﹐空不得而縛之﹐體若虛空﹐斯安然自在矣。陰長生曰「無位眞人居上界﹐空寂更無塵可礙﹐有爲功就又無爲﹐無爲也有功夫在。」所謂居上界者﹐蓋卽嬰兒之棲天谷也﹔空寂明心者﹐蓋卽呂祖向晦宴息﹑冥心合道之法也﹔無爲也有功夫在者﹐蓋卽太上卽身卽世﹑卽世卽心﹐遙相固濟之宗旨。其次蓋卽譚長眞所云「嬰兒移居上丹田﹐端拱冥心合自然。修道三千功行滿﹐憑他作佛與升仙」也。謂必移居天谷者﹐非必以地峻極於天﹐實以其純一不雜﹐嬰兒居此﹐自無一毫情念得起。但起希仙作佛之心﹐便墮生死窟中﹐不能得出。夫此淸淨體中﹐空空蕩蕩﹐晃晃朗朗﹐一無所有﹐一無所住。心體能知﹐知卽是心﹔心本虛寂﹐至虛至靈。由空寂虛靈而知者﹐先知也﹔由空寂虛靈而覺者﹐先覺也﹔不慮而覺者﹐謂之正覺﹔不思而知者﹐謂之眞知。𨿽修空﹐不以空爲證﹐不作空想﹐卽是眞空﹔𨿽修定﹐不以定爲證﹐不作定想﹐卽爲眞定。空定眞極﹐通達無礙﹐一旦天機透露﹐慧性靈通﹐乍似蓮花開﹐恍如睡夢覺﹐忽然現乾元之境﹐充滿於上天下地而無盡藏。此正心性常明﹐炯炯不昧﹐晃朗宇宙﹐照徹古今﹐變化莫測﹐神妙無方。𨿽具肉眼﹐而開慧眼之光明﹔匪易凡心﹐而同佛心之覺照。此由見性見到徹處﹐修行修到密處﹐故得一性圓明﹑六根頓定。何謂六通﹖玉陽太師曰「坐到靜時﹐陡然心光發現﹐內則自見肺肝﹐外則自見須眉﹐知神踴躍﹐日賦萬言﹐說法談玄﹐無窮無極﹐此是心境通也﹔不出廬舍﹐預知未來﹐身處室中﹐隔墻見物﹐此是神境通也﹔正坐之間﹐霎時迷閟﹐混沌不分﹐少頃﹐心竅豁然大開﹐天地山河﹐猶如掌上觀紋﹐此是天眼通也﹔能聞十方之語如耳邊音﹐能憶前生之事如眼前境﹐此是天耳通也﹔或晝或夜﹐能入大定﹐上見天堂﹐下見地獄﹐觀透無數來劫及宿命所根﹐此是宿性通也﹔神通變化﹐出入自如﹐洞見眾生心內隱微之事﹐意念未起﹐了然先知﹐此是他心通也。」若是者何也﹖子思曰「心之精神謂之聖」﹐故心定而能慧﹐心寂而能感﹐心靜而能知﹐心空而能靈﹐心誠而能明﹐心虛而能覺。功夫至此﹐凡一切善惡境界﹐樓臺殿閣﹐諸佛眾仙﹐不可染著。此時須用虛空之道﹐而擴而充之﹐則我天谷之神﹐升入大虛﹐合而爲一也。再加精進﹐將天谷元神﹐煉到至極至妙之地﹐證成道果。太上曰「將此身世身心﹐融歸入竅﹐外則混俗和光﹐出處塵凡﹐而同流俗﹔往來行藏﹐不露圭角﹐而積陰功﹔開誠普渡﹐以修以證﹐是正性命雙修之妙用。」究其旨歸﹐不外皇極闔辟之玄功。《易》曰先天而天弗違者﹐蓋言機發於心﹐兩大之气機﹐合發而弗違也。此卽人能宏道之旨。而功法不外神棲天谷﹐行夫不識不知﹑惟深惟寂﹑陽光不漏﹐故能愈擴愈大﹑彌遠彌光﹐自然變化生神。生之又生﹐生之無盡﹐化之又化﹐化之無窮。東華帝君曰「法身剛大通天地﹐心性圓明貫古今。不識三才原一个﹐空教心性獨圓明。」是言當以普濟爲事﹐是卽行滿三千﹑功圓八百之旨。又曰「世間也有修元者﹐先後渾凝類聖嬰。若未頂門開巨眼﹐莫教散影與分形。」是言雜有後天。後天有形﹐一紙能隔﹐況骨肉乎﹖若夫先天﹐金玉能透﹐何勞生開巨眼哉﹗惟其雜有後天﹐開眼而出﹐𨿽可變化無窮﹐未能與天合徳﹐故須加以九年面壁之功﹐淘洗淨盡﹐乃與天合。自然跳出五行之外﹐返於無極之鄕﹐證實相玄之又玄﹐得眞功全之又全﹐成金剛不壞之體﹐作萬年不死之人﹔自覺覺他﹐紹隆道種﹐三千功滿而白鶴來迎﹐八百行圓而丹書來詔﹐飛升金闕﹐拱揖帝鄕。《中和集》云「成就頂門開一竅﹐个中別有一干坤。」然此頂門豈易開哉﹗先發三昧火以透不通﹐次聚太陽火以衝之﹐二火騰騰﹐攻擊不已﹐霎時紅光徧界﹑紫焰彌天﹐霹雷一聲﹐天門開也。呂祖亦云「九年火候眞經過﹐忽爾天門頂中破。眞人出現大神通﹐從此天仙可稱賀。」此言後天未淨﹐破頂而出也。至於積功累行﹐全在神棲內院之時。余昔有云「功圓才許上瑤京﹐無限神通在色身。行滿便成超脫法﹐飄然跨鶴覲三淸。兒今金闕正需材﹐邱氏功髙爲救災。止殺何如消殺劫﹐三千世界盡春臺。」

﹝南樵子曰﹕吾師運心﹐何等之普﹖今之人得有一訣一法﹐祕密深藏﹐惟恐泄漏﹐知與吾師自較﹐豈不愧死﹖噫﹗渡人卽是渡己﹐累行卽是修仙﹐蓋以普渡卽性天耳﹗

閔小艮曰﹕按鈔本此一章﹐大有攺削﹐注不勝注﹐玆一準山本增之。細體經文﹐直是醫世入手功法﹐其間圓證宗旨﹐亦備示焉﹐第未說破醫世之旨耳﹗駐世神人泥丸李祖﹐謂是書與山本所降《金華宗旨》﹐皆爲醫世而出﹐蓋必上承元始法旨者。然章中不露應運而說﹐逕謂旨歸不外云云﹐是從太上所示體會而得。按眞人在世以法顯﹐未聞倡行醫世之道﹐此經蓋升證後宣示之文﹐亦運會使然也。故神人李祖有『欲說未說今將說』之偈﹐見於是經下章。﹞煉虛合道章第十

尹眞人曰﹕水邱子云「打破虛空息億劫﹐旣登彼岸捨舟揖。閱盡丹書萬萬篇﹐末後一句無人說。」李眞人曰「欲說未說今將說﹐卽外卽內還虛寂。气穴爲鑪理自然﹐行滿功圓返無極。」髙眞人曰「此祕藏心印﹐皆佛佛相授﹐祖祖相承﹐迄今六祖衣缽﹐止而不傳﹐請佛祕藏﹐於斯已矣﹗今值元會﹐樵陽再生﹐眞道當大行﹐世所傳煉神還虛而止者﹐猶落第二義﹐非無上至眞之道也。」

﹝樵陽者﹐古眞人之號﹐姓王﹐不知何代人。王昆陽律祖﹐潞洲人﹐相傳生時﹐有仙人過其門曰「樵陽再生矣﹗太上律宗﹐從此復振矣﹗」載在《三山館錄》。律祖於順治﹑康熙間﹐五開演缽堂﹐付授太上三大戒﹐弟子三千餘人﹐傳戒衣缽﹐有《呂祖醫世說述》﹐則得受者有三千餘部﹐豈非眞道之大行乎﹖況律祖戒堂﹐開在京邸白雲觀﹐爾時佛道兩宗傳戒﹐非奉旨不得私開。其所傳﹐有律有書有手卷﹐卷中載歷祖支派﹐自太上而下﹐所傳戒偈﹐或五言或七言或四言﹐累代相承無缺。無所承者﹐則必屬冒入﹐律必究送勿貸。卷上錄有諭旨﹐冠其捲端﹐而玄律亦極嚴﹐所以杜假冒耳﹗所傳之書﹐義理本無所禁﹐然戒律鄭重﹐恐人褻玩﹐故輕泄之律最嚴﹐是以律裔一槪襲藏﹐而凡無人可授之裔﹐則必聚而焚之。此食古不化之流獘﹐律祖三傳而道逐絕。今嘉慶間所開演缽﹐邱祖戒本失傳﹐近所傳訪諸《淨明宗教錄》﹐與邱祖所傳﹐小同而大異也。我山先輩﹐亦守戒焚之﹐書則錄本幸存﹐而捲律亡矣。先師太虛翁道及﹐必撫膺流涕﹐蓋爲此耳﹗眞人此書﹐直與醫世妙用﹐一貫相通﹐循以修入﹐太上宗旨﹐如示諸掌。不爲注而出之﹐何以對我師﹖且任情不政﹐何以對眞人﹖此一得不得已之苦衷﹐非好爲饒舌也。龍門後學閔一得謹志。﹞

禪關一竅﹐息心體之﹝此一句爲開玄竅之枕中祕﹞﹐一旦參透﹐打開三家寶藏﹐消釋萬法千門﹐還丹至理﹐豁然貫通﹐而千佛之祕藏﹐復開於今世。蓋釋曰禪關﹐道曰玄竅﹐儒曰黃中﹐事之事之﹐方能煉虛合道﹐乃爲聖諦第一義﹑卽釋氏最上一乘之法也。此法無他﹐只是復煉陽神﹐以還我毗盧性海﹐以烹以煉﹐濁盡淸純﹐送歸天谷﹔又將天谷之神﹐退藏於密﹐如龍養頷下之珠﹐似鶴抱巢中之卵﹐卽內卽外﹑卽气卽心﹐凝成一粒﹔謹謹護持﹐無出無人﹐眼前卽是無量壽國﹐而此三千大千世界﹐咸各默受其益。無有圭角可露﹐虛寂之極﹐變化之至﹐則其所謂造化者﹐自然而復性命﹐自然而復空虛﹐至此則已五變矣。變不盡變﹑化不盡化﹐此通靈變化之至神者也。故神百煉而愈靈﹐金百煉而愈精。煉之又煉﹐則鑪火焰消﹐虛空現若微塵﹐塵塵蘊具萬頃冰壺世界﹔少焉神光滿穴﹐陽焰騰空﹐自內竅達於外竅。外大竅九﹐以應九州島﹐大竅之中﹐竅竅皆大神光也﹔小竅八萬四千﹐以應郡邑﹐小竅之中﹐竅竅皆大神光也﹐澈內澈外﹐透頂透足﹐在在皆大神光。

﹝光之所注﹐其處利益﹐故當在在照注。注以透澈爲度﹐無有絲毫作用於其間﹐惟以恆定爲妙。定則周徧﹐恆則透澈﹐醫世祕訣﹐盡於此章矣。蓋照則一到﹐光則元至﹐能透能足﹐施有虛施乎哉﹗是有實理實驗﹐然在行者﹐不費一文﹐不勞絲力﹐坐而致之﹐得間卽行﹐日計不足﹐月計有餘﹐況有三年九載乎﹖第當切戒者﹐於光照之時﹐愼忽妄加作用。按《瓊管詩文集》詳載﹕「白祖本是先天北斗祿存星君﹐唐堯時大旱﹐玉帝付以瓶水拂塵﹐命星君馭龍施雨。旨曰﹕『某地幾點﹐某地幾點﹐毋缺毋多。』旣行﹐凶地皆赤﹐禾苗枯﹑溪澗涸﹐乃不遵旨﹐傾瓶馨水而回﹐致有九年之水﹐星君乃下謫爲人。」此可見天工人代﹐不可作意於其間﹐畸輕畸重也。醫世功法﹐無如是書光照兩字﹐而教養亦自兩全。卽如用淸用和﹐我輩性功未澈﹑命理未精﹐用或不當﹐得罪非細﹐不如迎光普照﹑不加意念爲得。鄙見如是﹐筆以質諸髙明。﹞

再又攝歸祖竅之中﹐一塵不染﹐寂滅而靜定﹐靜定而寂滅。靜定之久﹐則紅光如奔云發電﹐從中竅而貫於上竅﹐則更無論大小之竅。而神光動耀﹐照澈十方﹐上天下地中人﹐無處不照耀矣﹗

﹝醫世至此﹐所得益地﹐不獨震旦南贍可周﹐西牛東勝北狄中赤皆受益焉。而功用全在一塵不染﹐並無作用於其間。下文所行所言亦如此﹐是有涵育燻陶﹑俟其自化之義。﹞

如是則更加斂攝﹐消歸祖竅之中﹐一塵不染﹐寂滅而靜定﹐靜定而寂滅。靜定之久﹐則六龍之變化已全﹐而神更變爲舍利之光。如赫赫日輪﹐從祖竅之內一湧而出﹐化爲萬萬毫光﹐直上於九霄之上﹐普照大千世界。一如大覺禪師所說偈言。方知太上所云﹕天地有壞﹐這个不壞。這个才是先天主人翁﹐這个才是眞性本體﹐這个才是金剛不變不換之全眞﹐這个才是無始以來不生不滅無神。這个大神通﹑大性光﹐覺照閻浮提﹐普渡一切﹐才是不可稱﹑不可量﹑不可思議之無量功徳也。故其偈曰﹕一顆舍利光烈烈﹐照盡億萬無窮劫。大千世界總皈依﹐三十三天咸統攝。

﹝閔一得讀是經畢﹐歡喜踴躍﹐百拜稽首﹐謹獻一偈曰﹕至眞妙道隱西天﹐東土重聞賴師述。是名皇極闔辟經﹐道宗玄旨該儒釋。卽修卽證道並行﹐功用默申醫世說。忘年忘月一心持﹐有效無效敢休歇。自從無始到如今﹐生生世世空勞力。生年月日時現存﹐一寸光陰皆可惜。一朝圓滿返大羅﹐大羅天本爲人立。大千志士莫灰心﹐佛也凡夫修乃及。如是如如非杜撰﹐皇皇經語堪重繹。

靑羊宮原本﹐輾轉傳寫﹐道販輩證諸律宗﹐律宗驚其輕泄﹐節去其要﹐道販輩又從而增損之﹐故爾彊半失眞。奉天李蓬頭﹐名一炁﹐曾論及此﹐此世傳僞本之由。有夙根者﹐具慧眼﹐覺其參錯不純﹐委余校訂﹐幸有本山梓本﹐刊自康熙間者﹐取以讎剔﹐遂成完璧。吾宗丹書﹐皆爲世珍﹐先師太虛翁於是書有跋﹐惜爲同人攜去。憶其大旨﹐謂此經上承正脈﹐是通天澈地之道﹐長生久視乃其餘事。又言眞人生於東漢﹐隱現不可測﹐駐世神仙泥丸李翁﹐謂嘗會於靑羊宮之寥陽殿﹐自云於嶺南蛻化﹐生平以有爲法炫世﹐大厄隨至﹐乃跨鐵鶴以遺世﹐玆述虛無大道以勉同志焉。觀於此﹐則是經煉虛合道章所引李詩﹐卽爲我祖泥丸眞人無疑矣﹗尹眞人於元明時姓尹﹐世所稱尹蓬頭是也﹐於東漢時姓屈諱禎﹐道號無我﹐閱千數百年﹐蓋屢易姓名以隱於塵世者。餘生也晚﹐何幸得處其山﹐又得其書﹐今更得其僞本而訂正之﹐个中奇緣﹐蓋有不可思議者﹐故謹志之。龍門後學閔一得謹跋。﹞尹眞人寥陽殿問答編﹝計六篇﹞靑羊宮傳鈔本金蓋山人閔一得訂證第一篇

﹝按卽升座篇﹞

爾時尹眞人在西蜀靑城山白雲堂下﹐諸弟子散齋致齋畢﹐設座於寥陽殿東廡﹐迎請眞人登座。眞人乃臨﹝此山本之文﹐與鈔本稍異﹞﹐諸生三參禮畢﹐各各依次而立。眞人爲諸生講說皇極開天闔辟玄機﹐淸淨解脫不二法門。座中有一弟子﹐名曰玄眞﹐離次而出﹐詣眞人座前﹐稽道再拜而問焉。

曰「請問眞人生死陰陽之理﹖」眞人答曰「大眾好生惡死﹐莫識生從何來﹐死從何去。徒在生前﹐千謀百計﹐奔馳一生。及至死時﹐如生龜解殼﹑活鱉落湯﹐地水火風各自分散。神旣離形﹐而但觀世界﹐直與潑墨相似。東西莫辧﹐上下不知﹐輪回六道﹐隨業受生。只見有緣之處如火﹐見光明色﹐發爲愛種﹐納想成胎。十月滿足﹐力地一聲﹐天命眞元注於祖竅﹐屬於坤卦。自一歲至三歲﹐屬於復卦﹔至五歲﹐屬於臨卦﹔至八歲﹐應乎泰卦﹔至十歲﹐應乎大壯﹕至十三﹐應乎夬卦﹔至十六﹐應乎幹卦。自一陰以至六陽﹐男子無漏﹐稱爲幹體。此時倘遇明師授訣﹐修煉頓圓。此乃上徳全人也。自後欲情一動﹐眞元卽泄﹐此時八年損一陽。十六歲至二十四歲﹐一陰初生﹐應乎姤卦﹔至三十二歲﹐應乎遁卦﹔至四十歲﹐應乎否卦﹔至四十八歲﹐應乎觀卦﹔至五十六歲﹐應乎剝卦﹔至六十四歲﹐純陰用事﹐復返於坤。此乃人生不出六陰之數也。人之一生﹐千作萬爲﹐俱爲虛幻﹐而所與偕行者﹐惟生前所作善惡二業﹐緊緊隨身一絲不漏者也。」

又問前三田﹖答曰「臍輪之後一寸二分﹐力地一聲﹐眞元落於此處﹐號曰天心﹐一名气海﹐又曰神鑪﹐乃胎仙元之根﹐是故又號天根﹐爲煉精化气﹑煉气上升之地﹐是故又號坤鑪﹐按卽丹書之下田。下田之上﹐亦曰黃庭﹐乃是赤子立命之處。人之血心﹐名曰絳宮﹐不可修煉﹐只宜存養。蓋以存液成血﹑養血化精﹐是亦要地。心之後而稍下﹐乃是中田﹐名曰黃堂﹐又名土釜﹐《易》曰黃中﹐道曰玄竅﹐乃仙胎結養之所﹐最忌後天三寶滲入者。頂中泥丸﹐名曰幹頂﹐一名天谷﹐又號內院﹐嬰兒成形﹐升駐於此﹐丹書名曰上田﹐此處是也。」﹝鈔本所攺謬混之至﹐謹準山本一一訂正﹞。

又問後三關﹖答曰「人之尾閭﹐在尻脊上第三節

﹐一名長彊﹐一名三岔路﹐一名河車路﹐一名禁門﹐其下曰玄關﹐其前曰气海﹐乃陰陽變化之鄕﹑任督交會之處﹐丹書名曰尾閭關者是也。人之背脊二十四節﹐上應二十四气﹐有關在二十四節頭尾之中﹐一名雙關﹐直透頂門﹐此卽夾脊關也。人之後腦骨﹐一名風池﹐其竅最小而難開﹐欲開此竅﹐舌拄上齶﹑目視頂門﹐全仗神鑪聚火﹐接續衝起﹐此關乃開。此關名曰玉枕﹐又曰鐵壁也。身後三關開法如此。」﹝統準山本訂正之﹞

又問人之元气可以發生否﹖答曰「元气逐日發生﹐子時一陽之气生於復卦﹐其气到尾閭﹐乃尻骨上第三節

是也﹔丑時二陽之气生於臨卦﹐其气到腎堂﹐自下數上第七節

是也﹔寅時三陽之气生於泰卦﹐其气到元樞﹐自下數上第十一節

是也﹔卯時四陽之气生於大壯﹐其气到夾脊﹐自下數上第十二節

是也﹔辰時五陽之气生於夬卦﹐其气到陶道﹐自下數上第二十二節

是也﹔巳時六陽純乾之气﹐至玉枕關﹐陽已極也﹐陽極陰生﹐理所必然。午時一陰之气生於姤卦﹐其气到泥丸宮﹐卽百會穴也﹔未時二陰之气生於遁卦﹐其气到明堂﹐明堂在兩眉之正中上一寸二分是也﹔申時三陰之气生於否卦﹐其气到膻中﹐心之外包絡是也﹔酉時四陰之气生於觀卦﹐其气到中脘﹔戌時五陰之气生於剝卦﹐其气到神闕﹔亥時六陰之气乃純坤之卦﹐陰極又陽生矣。自子至巳爲六陽﹐行陽二十五度﹐自午至亥爲六陰﹐行陰二十五度﹐晝夜周流於五臟六腑之間﹐而气滯則病﹑气息則死。人之修煉而長生住世者﹐總由固精以養气﹐閉任以開督﹐使兩脈運行而不息也。」

請問太極之理﹖師曰「太極者﹐吾人之天心也﹐釋氏曰圓覺﹐道曰金丹﹐儒曰太極。所謂無極而太極者﹐不可極而極之之謂也。凡人始生之初﹐只此一點靈光﹐所以主宰形骸者﹐卽此太極也。父母未生以前﹐一片太極﹐而其所以不屬乎形骸者﹐乃爲無極也。欲識本來眞面目﹐未生身處一輪明。太極有二理﹐自運行而言﹐則曰時候﹐𨿽天地不外乎一息﹔自凝結而言﹐則曰眞種﹐𨿽一黍可包乎天地。宿蟄歸根﹐晏息杳冥﹐是爲時候太極﹔孕字結實﹐交媾結胎﹐是爲眞種太極。人能保完二極而不失﹐而可以長生﹑可以不化﹐豈止窮年令終而已哉﹗」

請問如何謂之火龍水虎﹖答曰「水虎者﹐黑鉛也﹐是天地萬物發生之根﹐乃有質無气者﹐眞鉛也﹔火龍者﹐紅鉛也﹐是天地萬物發生之本﹐乃有气無質者﹐眞汞也。有質者﹐眞鉛也﹐太陰月之精﹐爲天地萬物有形之母﹔無質者﹐眞汞也﹐太陽日之光﹐爲天地萬物發生之父。鉛汞之體﹐互相孳育﹐循環不已﹐不可謂生天生地生萬物之祖宗乎﹖古今至人﹐知神物隱於此﹐法爻象而采取太陰之精﹐設鑪鼎而透會太陽之气﹐以二者歸於神室﹐混混沌沌相交﹐交合不已﹐孳育無窮﹐而木中生魂﹑金中生魄﹐凝然而化爲鄞鄂﹐結爲百寶﹐名曰金液大還丹。」

﹝此答蘊有極玄極祕極妙極宏﹐而又極庸極奇極簡極正之體之用﹐然不外乎我師太虛翁兩句﹐曰﹕內而虛極靜篤﹐外而混俗和光。按此必以天地爲藥物﹑太虛爲鑪鼎﹐用以措之世﹐卽爲三尼醫世﹔用以歸之一身神室﹐謂之金液大還丹﹔如是行去﹐謂之公私兩利﹑世身並益焉。先哲謂﹕是書功法﹐足取醫世﹐有以夫。﹞

請問如何謂之日烏月兔﹖答曰「日者陽也﹐陽內含陰象﹐砂中有汞也。陽無陰則不能自耀﹐其魂爲雌火﹐乃陽中含陰也。日中有烏﹐卦屬南方﹐謂之離女﹐故曰日居離位反爲女。月者陰也﹐內含陽象﹐鉛中有銀也。陰無陽則不能自瑩﹐其魄名雄金﹐乃陰中含陽也。月中有兔﹐卦屬北方﹐謂之坎男﹐故曰坎配蟾宮卻是男。無隱子曰﹕鉛取玉兔腦中精﹐汞取金烏心內血。只此二物結成丹﹐至道不繁無扭捏。二物者一體也。」

﹝此節發明上節之玄理﹐而取貴得精焉耳﹗用以醫世﹐理信然也。究其妙用﹐不外淸和兩字﹐而功用必如烏兔﹐遙相固濟﹐用乃無窮。古哲曰﹕用日必如春﹐用月必如秋。有以夫﹖﹞請問大小鑪鼎﹖師曰「凡修金液大還丹﹐先要安鑪立鼎。鼎之爲器﹐匪金匪鐵﹔鑪之爲器﹐匪玉匪石。黃庭爲鼎﹐气穴爲鑪。黃庭正在气穴之上﹐一縷相連﹐乃眞人身血脈交會之處﹐鼎卦曰正位凝命是也。此之謂小鑪鼎也。乾位爲鼎﹐坤位爲鑪。鼎中有水銀之陰﹐卽火龍也﹔鑪內有玉蕊之陽﹐卽水虎也。虎在下爲發火之樞機﹐龍在上起雲騰之風浪。若鑪內升陽降陰無差﹐則鼎內天魂地魄畱戀﹑靑龍白虎相拘﹑玉免金烏相抱﹐火候調停﹐煉成至寶。故靑霞子曰﹕『鼎鼎非金鼎﹐鑪鑪非玉鑪。火從臍下發﹐水向頂中符。三姓旣會合﹐二物自相拘。固濟胎不泄﹐變化在須臾。』此之謂大鑪鼎也。」

﹝先哲靖庵氏曰﹕醫大千﹐當用大鑪鼎﹐烹小鮮﹐只用小鑪鼎。」太虛氏曰﹕醫世運﹐須用大鑪鼎﹐若治身家﹐病在一己﹐只須頻事小鑪鼎﹐身無有不正﹐家無有不治者也。﹞

請問內藥﹑外藥火候之旨﹖師曰「凡修煉者﹐先修外藥﹐後修內藥。若明睿之士﹐夙具靈根﹐則一煉外藥﹐便煉內藥。內藥無爲無不爲﹐外藥有爲有以爲﹔內藥無形無質而實有﹐外藥有體有用而實無﹔外藥可以治病﹐可以長生久視﹐內藥可以超升﹑可以出有入無﹔外藥外陰陽往來﹐內藥內坎離輻輳。以外藥言之﹐交感之精﹐先要不漏﹐呼吸之气﹐更要微微﹐思慮之神﹐貴在安靜。以內藥言之﹐煉精者煉元精﹐抽坎中之陽也﹐元精固則交感之精自不泄漏﹔煉气者煉元气﹐補離中之元陰也﹐元气住則呼吸之气自不出入﹐煉神者煉元神﹐坎離合體而復乾元﹐元神凝則思慮之神自然泰定﹐內外兼修﹐成仙必矣。紫陽云﹕『內藥還同外藥﹐內通外亦須通﹐丹頭和合類相同﹐溫養兩般作用﹔內有天然眞火﹐鑪中赫赫常紅﹐外鑪增減要勤功﹐妙絕無邊眞種。』眞種者﹐人元也﹐火符之斷案也。」

﹝無邊眞種﹐來自大千﹐得訣以修﹐多如倉粟。無時天地盈滿虛空者﹐說詳《雙修寶筏》﹐所以難得者﹐中不虛寂耳﹗斯答所言內藥﹐乃指身中之先天﹔所言外藥﹐乃指身中之後天。先師太虛翁曰「長春眞人云﹔『以身而言﹐坎鉛爲外藥﹐離汞爲內藥﹐其實身心而已﹔以世而言﹐乾坤之气爲外藥﹐坎離之精爲內藥﹐其實後先而已。』故以道論﹐太極之極爲外藥﹐無極之極爲內藥。是以天地有病﹐義取太極以補之﹐不濟﹐迎致無極以生之。至人作用有如此﹐此載《太上大戒說》中者﹐我宗律祖﹐世世相承﹐傳至昆陽王祖而絕。其說尙存﹐所示功訣﹐不過空述其義。非天奪之﹐人心不古故也。吾得聞此﹐自吾恩師泥丸眞人述之﹐謂雲遊徧大千﹐所見所聞﹐無上玄旨﹐無有過此者﹐然謂道不終隱﹐此是長春眞人首徒虛靖趙氏一祖之言﹐有所授之也。」先師之論﹐現載《三一陰符經》中﹐感而述於是答之後。噫﹗吾身亦是天地之身﹐窮返極復﹐亦可深造無極﹐旣造無極﹐則自可與無極一鼻孔出气﹐況古至人亦非三頭六臂者。古人云﹕有志竟成。成不成莫問﹐事不事在我﹐計惟死而後已可也。﹞

請問取坎塡離﹑復我幹健之體之旨﹖師曰「鉛汞者﹐太極初分先天之气﹔先天气者﹐龍虎初弦之气也。虎居北方坎水之中﹐陽爻原出於幹﹐乃劫運未交之先﹐幹因顚滅馳驟﹐誤陷於坤﹐乾之中爻遂損而成離﹐離本汞居﹐故坎中黃男名汞祖也﹔龍居南方離火之內﹐而離內陰爻原屬於坤﹐乃混沌顚落之後﹐坤因含受孳育得配於乾﹐坤之中爻遂實而爲坎﹐坎本鉛金﹐故離中玄女是坎家也。似此男女異室﹑鉛汞異鑪﹐陰陽不交﹐而天地否矣。聖人以意爲黃婆﹐引坎內黃男配離中玄女﹐夫妻一媾﹐卽復純乾﹐是謂取坎塡離﹐復我先天干健之體。紫陽云﹕『取將坎內心中實﹐點化離宮腹內虛』是也。」

﹝取坎塡離活法﹐無如《金華宗旨坎離交媾章》功法最妙。祖師曰「凡漏泄精神﹑動而交物者皆離也﹐凡收轉神識﹐靜而中涵者皆坎也﹐七竅之外走者爲離﹐七竅之內返者爲坎﹐一陰主於逐色隨聲﹐一陽生於返聞收見。坎離卽陰陽﹐陰陽卽性命﹐性命卽身心﹐身心卽神炁。一自斂息﹐精神不爲境緣流轉﹐卽是眞交。而沈默趺坐時﹐又無論矣。」準是法以行﹐則醫世亦於此得訣﹐而用不支離矣。﹞

請問如何謂之降龍﹖師曰「離日爲汞﹐中有己土﹐彊名曰龍。其形獰惡﹐主生人殺人之權﹐專成仙成佛之道﹐威靈變化﹐感而遂通﹔雲形雨施﹐品物流行﹐幹之九二﹕見龍在田利見大人。孔子曰﹕『龍徳而中正者也』。世上不悟此龍生生之功﹐每反受其害。若人能知而畏之﹑周而馭之﹐則能降此獰惡之龍﹐而積至精之汞不難矣。降之之法﹐制其心中之眞火﹐火性不飛而龍可降﹐則有投鉛之時。不積汞﹐何以取其鉛﹖不降龍﹐何以伏其虎﹖且眞鉛眞汞未易相投﹐而眞龍眞虎亦難相制。學者若能了得這个龍字﹐則此外皆末事也。」

﹝煉丹妙訣﹐無過降龍﹐醫世功法﹐首正人心。訣惟一切放下﹐迎請乾元以注閻浮﹐朝斯夕斯﹐世風自正﹐隨升坤元之气﹐以相輔之﹐用葆眞風。先哲石庵氏嘗言此感通之理﹐應驗如神﹐蓋道其實學也。說載韓箕疇《三山館錄》。韓乃康熙間名士﹐有文行者﹐石庵氏爲其戚友﹐非虛語也。﹞

請問如何謂之伏虎﹖師曰「坎月爲鉛﹐中有戊土﹐彊名曰虎。其形猖狂﹐𨿽能害人殺人﹐卻蘊大乘气象﹐舉動風威﹐叩之則應﹔含宏光大﹐品物資生﹐《易》曰『履虎尾不咥人亨』﹐孔子曰『素履之往獨行願也』。若人能知而畏之﹑馴而調之﹐則能伏此猖狂之虎﹐以產先天之鉛矣。其降龍必繼之以伏虎者﹐蓋伏虎則無咥人之患也。故歷代聖師以降龍爲煉己﹐以伏虎爲持心。紫陽曰『若要修成九轉﹐先須煉己持心』﹐卽此義也。」

﹝煉丹妙訣固如是也﹐用以醫世﹐訣惟攝坤元以寧之。何以故﹖無恆產而有恆心﹐惟土爲能耳﹗﹞

請問如何謂之心印衣缽﹖答曰「善哉﹐汝以此爲問乎﹗佛有《梵网經》《陀羅尼》﹐天有《元始律》《玉章經》﹐乃眞心印﹐乃眞衣缽也。然其義理淵深﹐而所包無際﹐如天之無不覆﹐如地之無不載。智如三藏法師僅譯其文﹐而於陀羅尼經旨﹐未嘗身體力行。聖如純陽帝君僅述其說﹐而於玉章經眞文﹐未嘗詮注一字。東華帝君曰﹕『法身剛大通天地﹐心性圓明貫古今。不識三才原一个﹐空教心性獨圓明。』蓋言卽身卽世﹑卽世卽心﹑無內無外﹑無滅無生﹑合修合證者﹐乃爲菩薩﹑乃爲天仙也。故吾佛道﹐惟律宗始得傳授。然衣缽相傳﹐歷千數百年﹐而未有發其覆以倡宗風者﹐蓋待其人而後行﹐亦待其運會而後有其人。然人非天外人也﹐人人可學﹑人人可能。性命功圓﹐則經義自能通曉﹐經力自能覺照大千﹐通乎天地而運乎一心。此虛無祕密﹑淸淨妙明之機﹐保合含宏﹑覺通光大之體﹐小則纖塵不染﹐大則沙界彌綸。十方諸佛共這一个鼻孔出气者﹐三界眾仙向這里立命安身者﹐了道悟眞從這里打破者﹐成佛作祖在這里涵溶者。三才三寶﹐一寶一眞﹐非有非無﹐現在規中。形如滿月﹐狀似蓬壺。然非心非腎﹐非髒非腑﹐放之則彌六合﹐捲之則退藏於密。魔王拱服﹐眾聖皈依。如紅日當空﹐陰魔斂形﹔如皎月中天﹐容光必照。機旋星斗﹐气轉乾坤﹐祖祖無言﹐師師吐舌﹐此無上無極之眞品也。此乃是無極眞空﹑教外別傳之旨﹐是乃千眞不露之靈章﹑萬聖不傳之奧典。卽譯卽說以事﹐必須修見本來面目﹐造至眞實徹悟﹐然後循行水火之功﹑煆煉之法﹐三田充滿﹑三界淸和﹐再須加以九年溫養﹐是以修造淸淨廣大法身﹐承行始無不驗。我玄門斯道之傳﹐始於晉授天仙戒﹐世世相承﹐寶而祕之﹐然而長春眞人三千門弟子﹐而聞道者一十八眞耳﹗偈曰﹕不是玄門消息深﹐髙山流水少知音。有人尋著來時路﹐赤子原通天地心。」

﹝鈔本此篇大與梓本不同﹐或爲律裔驚其漏泄祕文而削去之﹐道販輩又從而竄攺之﹐故於宗旨奧義﹐盡淨除去。玆準山本原文攺正。﹞

請問如何謂之采藥﹖答曰「采藥之法﹐乃心心相印﹑口口相傳﹐不敢輕泄﹐汝今問及﹐不亦智乎﹖汝於亥末子初﹐觀一陽初動之際﹐虛極靜篤﹐心與天同﹑神息合一﹔先天之炁﹐隨我呼吸入於黃庭﹔周天數足﹑丹田湯沸﹐此眞驗也。百脈如虫行﹐四肢如火熾﹐此采藥歸壺之祕訣也。」

請問如何謂之轉識爲智﹑變化气質之性爲佛性﹖答曰「本來天眞之性﹐本無塵染﹐不著一物﹐卽大圓鏡智性是也。因—念萌動﹐合於凡軀﹐爲後天知識所誘﹐故轉而爲識。今欲返其本而復其初﹐每日不拘時候﹐凝神定息﹐神息相依﹐抱一無離。時以善法﹐扶助自心﹔時以赤水﹑潤澤自心﹔時以境界﹐淨治自心﹔時以忍耐﹐坦蕩自心﹕時以仙佛知見﹐開發自心﹔時以仙佛平等﹐廣大自心﹔對以正法眼界﹐觀照涅盤妙心。久久行之﹐塵根掃盡﹐六識無依﹐而我本來面目﹐如皎日當空。復我最初之本體﹐還我無極之造化﹐由玆轉識爲智﹐化气質之性爲佛性﹐良有以也。」

請問若諸眾生精修道業﹐有護持否﹖若諸眾生不能修煉﹐將此經敬奉供養﹐有福徳否﹖答曰「若諸眾生精心行持﹐卽是廣積陰功。

﹝所謂色身一刻淸和﹐閭閻卽受一刻利益﹐況能終日終月乎﹗先師太虛翁曰「泥丸翁云﹐『一日行三時﹐三月必得徵應。』我輩雲水﹐無位無財﹐三千功﹑八百行﹐何日得圓﹖太上憫之﹐故垂是典。無如世無恆心﹐心且不恆﹐又何論行哉﹗恆行無間﹐三載胎圓﹐斯胎卽名無量功徳胎。護道天神﹐晝夜巡護﹐如睫護睛﹐行有不圓乎哉﹗然律有對代者﹕知而不行﹐罪無赦﹗一日一大過﹐可不懼哉﹗吾宗律裔﹐修多磨折﹐蓋或忽此故也。日有刻持﹐九年亦必道成﹐中或有間﹐便當折算﹐斯乃三元考功司所掌。歲逢五臘﹐上元天官﹐匯申玉闕﹐此常例也。閭閻禱祝﹑佛道持誦﹐亦歸醫世律中者﹐世所未之聞也。」先師所述有如此﹐不敢祕﹐謹以告吾同人。按下文所示﹐亦有是義﹐並非神其說。曰解說﹑曰書寫﹑曰供養﹐是歸禱祝禮誦一律者﹐遵行亦必有驗﹐是乃眞人不得已之婆心﹐所以救贖失持一流人物耳﹗而其宏願﹐蓋在行持也。﹞

玉帝敕命十方天仙﹑飛天神王侍衛左右﹐如護玉帝﹐護持正道﹐一切諸魔不敢侵害﹐修眞之人﹐九玄七祖升仙界。若爲塵緣所牽﹐不能修煉﹐將此眞文﹐爲人解說﹑教人行持﹐其功徳不可思議。若諸眾生﹐將此眞文﹐精潔書寫﹐上中下卷合以成部﹐供養淨室﹐晨昏香燈不輟﹐吉星照耀﹐宅舍光明﹐諸佛擁護﹐萬聖錫福﹐禳災禳疾﹐無不應驗。癡聾喑啞﹐虔誠供養﹐禮拜眞文﹐久久行持﹐必性靈通﹐气質頓攺。」

是時問答已畢﹐異香滿座﹐現前大眾﹐各各明了性命﹐豁然開悟。爾時慧庵主人座下﹐有一弟子﹐名曰靜極﹐起詣眞入座前﹐稽首長跪而贊曰﹕

大哉至道﹐無上至尊。開天立極﹐敷落神眞。

天地之祖﹐萬物之根。混沌太無﹐杳杳冥冥。

天震地裂﹐元始誕生。闔辟開通﹐神衝六門。

不生不滅﹐無臭無聲。靈明不昧﹐亙古長存。

上徹天淸﹐下燭地寧。中立皇極﹐元始至尊。

三皇輔佐﹐召攝萬靈。主宰五炁﹐混合百神。

性命之蒂﹐闔辟之衡。萬神侍衛﹐魔王保迎。

有緣之士﹐得遇是經。能斷愛欲﹐絕滅七情。

依經修煉﹐得命歸根。綿綿固蒂﹐神守命庭。

丹田三寶﹐煆煉堅凝。神通內運﹐旋乾轉坤。

卽內卽外﹐會歸道心。三才六合﹐蕩蕩平平。

嬰兒升證﹐號曰眞人。闡揚正教﹐普渡迷津。

布傳萬卷﹐上報天眞。東華正脈﹐皇極眞文。

吾師悟述﹐接引後人。道成上達﹐九祖同登。

寶之祕之﹐萬聖咸欽。時靜極弟子誦贊畢﹐會中大眾各各踴躍歡喜﹐敬信遵奉﹐禮拜而退。

﹝按靑羊鈔本於煆煉堅凝下﹐節去七句﹐玆準山本增之﹞第二篇

﹝按卽吸提篇﹞

尹眞人曰﹕一吸便提﹐气气歸臍﹐一提便咽﹐火火相見﹝山本注曰﹕他本作一呼。今作提非誤筆﹐是準律宗祕本也﹞﹐乃仙家保命十六字訣﹐以其珍貴﹐故名十六錠金﹐是言一吸一呼﹐通任督二脈而歸於臍也。人身負陽抱陰﹐督脈在背屬陽﹐任脈在胸屬陰。督有三關﹕曰尾閭﹑曰夾脊﹑曰泥丸﹔任有二截﹕下自陰根至臍﹐上自頂下至臍。人之呼吸﹐任乎自然﹐功夫全在兩提字﹐靜中略用意與目力爲提﹐然太著意則反害之矣。一吸入腹﹐略用意與目力﹐從陰根提起﹐納之於臍。便提者﹐提一吸之气﹐通任詠下半截而納於臍﹐所謂一吸便提气气歸臍也。一提卽一呼﹐於一呼之中﹐略用意與目力提入督脈﹐從尾閭通背骨﹐直至頂門。常人不通督脈﹐故尾閭亦謂之關﹐提入督脈﹐則尾閭便通腰間。夾脊亦一關也﹐尾閭夾脊皆易通﹐而頂門一關最難通﹐故謂之泥丸。用功久之﹐則泥丸自通。通時樂不可言﹐昔人比之天上醍醐﹐又比之交媾。泥丸旣通﹐則咽入任脈之上半截﹐而納於臍。便咽之咽﹐非咽精﹐亦非咽气﹐气從頂門落下喉間﹐略一納便歸臍矣。泥丸未通﹐全在兩提字用功夫﹐便咽﹐則通關以後事也。一陰一陽之渭道﹐一呼一吸之渭息﹐呼吸皆歸於臍﹐陰陽固濟﹐所謂水火相見也。臍內一寸三分爲丹田﹐歸臍﹐則歸丹田矣。未生時胎息於此﹐仙家煉丹亦於此﹐實爲气之橐鑰﹑一身之太極也。任督脈通﹐水火交濟﹐每一呼吸﹐周身灌輸﹐病何自而生哉﹖

﹝山本注曰﹕斯論本古說﹐我宗亦有遵行之者。先以理任﹐繼事理督﹐終則一事胎息﹐以其濁後歸諸臍﹐以其淸先寄諸腦。但事養生﹐別有捷訣﹕蓋以放下萬緣爲養陰﹐聚火開關爲助陽﹔訣則以吸吸自尾閭﹐以呼呼自泥丸。方其吸升﹐統背內外﹐陽气雍雍而普升也﹔方其呼降﹐統額而胸內外﹐油然下坡胸腹腰際﹐內而五臟六腑﹐暢適無塞。以意漸收﹐統歸下極﹐神注二十四息﹐總以造至若存若忘﹐悠然住手。如是日行無間﹐不惟卻病﹐亦可延年也。按此注文﹐乃得九世從祖雪蓑翁所注﹐後學閔一得訂正至此﹐因謹補述焉。﹞第三篇

﹝按卽始基篇﹞

尹眞人曰﹕修道以見性爲始基﹝以上謹遵山本增之﹞。夫人之性﹐日居兩目﹐藏於泥丸﹔夜居二腎﹐藏於丹田。古徳云「心是樞機﹐目爲盜賊﹐欲攝其心﹐先攝其目。」蓋弩之發動在機﹐心之緣引在目﹐機不動則弩住﹐目不動則心住。《陰符經》曰「機在目」﹐《道徳經》曰「不見可欲﹑使心不亂」﹐老子曰「常無欲以觀其妙﹑常有欲以觀其竅」者﹐觀此也。黃帝三月內觀者﹐觀此也。故觀心得道﹐自然念止妄消。長生久視﹑心息相依﹐全在此目﹐目之所至﹐心亦至焉﹔心之所至﹐气亦至焉。然下丹田爲命之蒂﹐上丹田爲性之宗。由下而達上者﹐漸法也﹔先上而兼中下者﹐頓法也。《黃庭經》云「玉房之中神門戶﹐子欲不死修昆侖。」吾人未有此身﹐先有此息﹐受生之初﹐隨母呼吸﹐此縷與母聯屬﹐前通於臍﹐後通於腎﹐上通夾脊﹑泥丸﹐至山根而生雙竅﹐是名鼻祖。斯時我之气通母之气﹐母之气通天地之气。逮夫裂胞而出﹐一點元陽落於立命之處﹐自此後天用事﹐𨿽有呼吸往來﹐不得與元始祖气相通﹐只爲尋不著來時舊路耳﹗太上立法﹐教人修煉長生以奪天地之正气者﹐由其有兩孔之呼吸也。今之調息﹑數息﹑抑息﹐皆不到元關一竅者﹐總因不得其門而入。夫人之生也﹐一竅初凝﹐卽生兩腎﹐次生其心﹐心腎相去八寸四分﹐中餘一寸二分﹐乃心腎往來之路﹑水火旣濟之鄕。欲通此竅﹐全要存想山根﹐則呼吸之气直貫明堂﹐凡一身之九竅八脈﹑十二經﹑十五絡無不周流貫通﹐眞如提綱挈領﹑眾星拱極﹐萬壑朝宗﹐有不一得而永得者乎﹖丹道之妙﹐始基於此。

﹝石庵子曰﹕山根一地﹐亦名玄牝﹐於此存觀﹐學到一念不生﹐自能豁然內辟﹐神由黃道直達中黃﹐自覺寬廣髙深無際﹐乃爲內玄牝。從此寂體如初﹐直可深透造化玄牝﹐遂與元始祖竅﹐一鼻孔出气﹐而頭頭是道﹐豈僅尋著一身祖竅者﹐故曰丹道之妙﹐始基於此。﹞第四篇

﹝按卽神室篇﹞尹眞人曰﹕始基者﹐升堂之謂也。試更詳夫入室之妙。爾時門人默叩曰「元性元神﹐可有異否﹖」﹝以上謹遵山本增攺﹞曰﹕元性卽元神﹐無以異也。以其靈通莫測﹑妙應無方﹐故名之曰神﹔謂之元者﹐所以別於後天之思慮也。「神之在人﹐亦有宅乎﹖」曰﹕吾聞諸紫淸仙師云「人有三谷﹐乃元神之室﹑性靈之所存也。其空如谷﹐又名谷神。神存則生﹐神去則死。日則接於物﹐夜則接於夢﹐神不安其居也」。《靈樞經》曰「天谷元神﹐守之自眞。」人身之中﹐上曰天谷﹐泥丸是也﹔中曰應谷﹐絳宮是也﹔下曰靈谷﹐關元是也。此三谷者﹐神皆居之﹐謂之三田。請更進而申其說﹕夫泥丸者﹐棲神之本宮也﹔絳宮者﹐布政之明堂也﹔靈谷者﹐藏修之密室也。故夫元神居於絳宮﹐則耳有聞﹑目有見﹑五官效職而百體爲之從令矣﹔元神居於靈谷﹐則視者返﹑聽者收﹑神气相守而營魄爲之抱一矣。揚子有言「藏心於淵﹐美厥靈根。」淵者﹐深昧不測之所﹐卽靈谷也﹐卽气穴也。廖蟾暉所云「前對臍輪後對腎﹐中央有个眞金鼎」﹐此正藏神之室也。

﹝是蓋泛言元神卽元性﹐而未說到結胎﹐特示棲神之室耳。﹞第五篇

﹝按卽河車篇﹞

尹眞人曰﹕神旣藏矣﹐是謂歸根﹐歸根曰靜﹐靜曰復命﹐將見神气相守﹑抱一無離。迨夫靜極而動﹐則是神也﹐復乘气機而上升於泥丸﹐於是河車之路始通。要知河車之路﹐乃吾身前後任督二脈也。夫气之始升也﹐油然滃然﹐鬱蒸於兩腎之間﹐浩浩如潮生﹐溶溶如冰泮﹐泛濫於五腧之上者﹐乃水經濫行﹑不由溝洫也。吾急以神歸尾閭﹐使之循尾閭而上至夾脊雙關﹐上風府而至於泥丸﹐神與气交會於此﹐則其疏暢融液不言可知。少焉降爲新美之津﹐自重樓而下﹐由絳宮入气穴﹐歸其所藏之處而休焉。如此循環灌注﹐久久純熟﹐气滿三田﹐上下交泰﹐所謂「常使气沖關節透﹑自然精滿谷神存」也。造化至此﹐內煉之眞境見矣。然非深造而詣極﹐又烏知餘言之足徵哉﹗第六篇

﹝按卽祕授篇﹞

未坐先治心﹐空如寂如﹐事來則理﹐理去則忘﹐置事成敗於勿問﹐惟自盡心而已。次則理气充如浩如﹐當升聽升﹐當降聽降﹐置作用於勿事﹐惟俟機醇而已。蓋以气由心生﹐心治气自治焉。如是行持﹐總以無間爲妙。無間﹐則身心自泰﹐故坐不拘子午﹐得閒則坐﹝閒不作閒而作閒字﹐中有妙用﹞。坐亦不須結趺﹐而手須握固﹝訣名也。以大拇指甲掐住亥子紋間﹐以四指握之﹐須用中指中節平處壓蓋大指指甲之末﹐聞驚則加勁以握﹐驚自定。故其訣名握固﹐此要訣也﹞﹐所以鎭驚也。身旣得靜﹐止念爲先。刻惟返觀內照﹐起自額前空際﹐存有紅黃如月﹐懸照山根﹐有光無光聽之。從此心息相依﹐念無外念﹐惟覺三田一貫。凡夫色相﹐虛空玄況﹐非我本來﹐隱現聽之﹐不爲轉念﹐此是主腦﹐是卽《周易》「思不出位」之至道。然而人心至靈﹐況又初學﹐何能便爾﹖訣有之﹕「不怕念起﹐只怕覺遲。」又曰「念起是病﹐不續是藥。」故有「但滅動心﹐不滅照心」之義﹐而於身心旣定﹐亦必返照有所﹝所者處所也﹞。所謂卽一以制萬。初則率神歸室﹐室卽神室也。如是體照﹐自覺此中虛寂而湛如﹐得到自如之候﹐不假存照而得﹐乃爲得見吾心本體。初學焉能至此﹖寂體久之﹐此況始現。若欲保此而求進﹐必須不忘而如忘﹐則自中廣無際﹐淸寂如之。如是行去﹐總以止念返照﹐刻刻如是。行滿七日﹐乃可自此景中﹐移目下視臍內﹐自得直入下田﹐便有暖气隨目下注。須更用目內旋﹐初則自中至外﹐旋旋如此﹐自覺下田漸寬﹐乃復令目自外至中﹐旋旋如之﹐此中自覺淵如﹐而覺暖气內發﹐漸至沸如。此心仍如止水﹐則自得有涼液一點﹐點出絳宮﹐乃是退符之眞驗。於斯時也﹐必有熱气自穴上迎﹐至於脘下﹐左右盤旋﹐其气騰如﹐若有所待。吾則一意﹐守之以目﹐迎之以心﹐如是以應之﹐少頃便有涼液湧自心後﹐與腎熱气相接﹐現有吞吐莫釋﹑暢快難言之景。切莫貪戀﹐卽須收住。徐以兩目內視淵深之處﹐繼以心意導之﹐使此气機旋轉腹中﹐初則自小而大﹐後則復收爲小﹐仍導二炁一歸气海﹐乃爲坎離交﹐又名小周天﹐實爲退符之大用。不知者誤爲進火﹐而進火之機﹐卻基於此。故我於斯時﹐一呼一吸﹐滿口津液如飴﹐便宜烹煉﹐或畱絳闕﹐或散經絡﹐或注心後而入腎﹐各有妙用。故必當連咽﹐將此心火存烘﹐俟有化機洋溢﹐隨意施行﹐終則導歸气海﹐以火逼入。所謂液於是化血﹑血於是化精﹑精於是化气﹑气於是衝關透後者。然液之化血﹐必於絳闕﹔血之化精﹐必於兩腎﹔精之化气﹐必於气海。如是化存﹐則此下田三寶充盈﹐乃有無路可走之勢﹐自然衝開尾閭﹐從太元關逆流﹐隱隱覺有兩股暖气﹐上腎堂﹑過夾脊﹐歷二十四骨節。《圭旨》有云「火逼金行顚倒轉﹐自然鼎內大丹凝。」此之謂也。但至夾脊﹐學者道淺﹐寶積未富﹐那能一時便得直透而上﹖切勿煩燥欲速﹐惟自日日行之﹐意中須以心目相送﹐微用提撮穀道法﹐如轆轤循環﹐自然志至气次﹐時候一到﹐片晌之間﹐夾脊自開﹑雙關自棲﹐直上玉枕。玉枕一關﹐名曰鐵壁﹐居頭凹之處﹐有一髙骨﹐尢難過此﹐必須閉目上視﹐低頭用意﹐直透此關﹐上至泥丸﹐與神交合。此時景象﹐有如雷轟電掣﹐火焚波沸﹐種種形聲﹐似眞似幻。切須牢守身心﹐勿驚勿喜﹐徐徐自定。淸磬泠然﹐滲入兩耳泥丸昆侖之間﹐如火珠一顆﹐盤旋不已﹐隱現於眉間﹐覺從鼻內﹐而下向元膺﹐仍自降入气管﹐乃由華蓋﹑絳宮直抵丹田。此時身心快樂﹐難以言諭﹐所謂「乾坤交媾罷﹐一點落黃庭」是也。學者如或眞火稍微﹐再加微火吹動﹝是加巽風以鼓之。巽風者﹐鼻息也﹞﹐微微抽添﹐又復如前﹐從後而上﹑從前而下﹐環繞不已﹐此卽河車自轉也。然後升前降﹐俱在骨節內行﹐不在皮膚內行。詩云「丹田直透泥丸頂﹐自在河車幾百遭。」則鉛枯而汞幹矣﹗此乃大周天火候。行之旣熟﹐更須急行卯酉周天之法。世人只知乾坤交媾﹐而不知卯酉周天﹐是有南北而無東西﹐如有車無輪﹑有舟無舵﹐其欲致遠﹐不亦難乎﹖第預淸淨其心﹑空洞其念﹑虛寂其機﹐湛如油如﹐外用一物頂住太元關﹐時至發動﹐寂體以隨﹐中無後天參雜﹐用目守住泥丸﹐下照坤臍。良久﹐自從气穴中透出火珠一粒﹐自左邊升起﹐至臍左邊﹐次到絳宮﹐從絳宮之左﹐忽折入左脇下﹐而後透入左肩﹐上左耳根﹐入左目﹐到山根﹔略存一頃﹐卽轉右目﹐從右耳根後﹐下右肩﹐繞而前轉心之右﹐下至臍﹐仍還丹田﹐如是者三十六次﹐爲進陽火。又從右邊升起﹐左邊降下﹐二十四次﹐爲退陰符。但初入手時﹐未免略略著意﹐到純熟地位﹐自然左右俱升﹐且或分從治命橋前後﹐俱不知其然而然者。人之一身皆屬陰﹐惟目屬陽﹐蓋目者陽竅也﹐故目之所到卽心之所到﹐心之所到卽气之所到﹐此收內藥之妙也。治命橋﹐丹經未有及之者﹐獨《金笥寶錄》云「內有棲神窟﹐橫安治命橋。」言之甚明。功夫行到純熟﹐气穴中自然元气升起﹐如噴泡然﹐入於臍輪﹐橫過治命之橋。此一橋也﹐前通丹田﹐後通命門﹐中空如管﹐乃元气往來之所。忽然兩腎如湯煎﹔若尙有陰火﹐小覺微痛﹐蓋「龍戰於野」之義﹐若陰火已鏟盡者不痛也。徐徐滚上昆侖之頂﹐此時下而尾閭﹑中而二十四骨節﹐都不經歷﹐且更有一種妙處﹐並不由玉枕關﹐忽從兩腮邊上元始宮中﹐自慢慢降入山根﹐到鼻準﹐入人中﹐濃液凝入雀卵﹐從雀橋入舌下﹐歷十二重樓﹐徐徐咽入中宮﹐則先天一立﹐後天退藏矣。所過之穴﹐有陰气者﹐未免相戰﹐微微作痛﹐蓋戰盡羣陰始完全先天也。一正至而百邪難容﹐一竅開則萬孔生春。鉛气上升﹐汞气下降﹐鉛汞之气渾圓於丹鼎之外﹐卻病延年﹐可成陸地神仙﹐金丹之道﹐思過半矣。《圭旨》云「大道分明見此元﹐璇璣卯酉法天然。由中達外中全外﹐自後推前後卽前。陽火進來從右轉﹐陰符退後往西旋。霎時火候周天畢﹐煉顆明珠似月圓。」此明珠卽嬰兒種子也。長養聖胎﹐又當另做﹐非可容易。旣做了卯酉周天﹐火逼金行﹐一點幹金﹐遂上干宮﹐漸采漸積﹐日烹日鎔﹐損之又損﹐到得煉無可煉﹐此時藥也不生﹑輪也不轉﹐液也不降﹐火也不炎﹐五气俱朝於上陽﹐三花皆聚於幹頂。然經云「鼎中有寶非眞寶﹐重結靈胎是聖胎。」但珠在昆侖﹐何由得下﹖必假神鑪竊靈陽眞火以催之﹐太陽眞火以逼之﹐催逼旣久﹐靈丹應手脫落﹐化爲金液﹐吞入口中﹐直射丹扃之內﹐此卽中丹田也。於一切時中﹐時時照顧﹐念念在玆﹐混混沌沌﹐不卽不離﹐所謂「時時照丹扃﹐刻刻守黃庭」是也。又云「漫守藥鑪看火候﹐但安神息任天然。」陳虛白曰「念不可起﹐念起則火燥﹔意不可散﹐意散則火冷。」只要一念不起﹐一意不散﹐含光默默﹐眞息綿綿﹐此長養聖胎之眞火候也。故白玉蟾曰「采藥物於不動之中﹐行火候於無爲之內」﹐如此十月聖胎成矣。气足胎完﹐脫出其胞﹐移神上宮﹐無須霹靂一聲﹐蓋金石能透﹐何勞頂門開裂哉﹗蓋其末後重結之胎﹐乃以天地至先之元爲法身﹐以其自得之一爲法心﹐究其妙用﹐乃以三才爲藥物﹐而以太虛爲鑪鼎﹐感致無極之眞﹐與我法心合而成一也。故其末後行功﹐鬼神莫得而窺﹐豈僅出入自如﹑變化無方已哉﹗然或未身體力行化育大道﹐太上猶僅視屬天民﹐一自了漢耳﹗謂必與天合體﹑與地合用﹐行全道備﹐方不負爲形神俱妙﹑與道合眞之人。噫﹗學者要知人之得與天地並列爲三者﹐天地爲大造﹐人身亦一大造也。人之足重如此﹐二三子可不勉哉﹗﹝石庵子曰﹕道運宏開﹐是書乃出﹐古聖眞非不能道﹐時未至耳﹗若眞人者﹐可謂善乘時者也。𨿽然﹐讀而不能體﹐體而不能行﹐眞人亦未如之何也已矣。﹞如是我聞無名氏授天水子錄佩閔一得小艮氏重訂

曰如是﹐蓋謂所授功訣也。曰我﹐無名氏之自謂。其曰聞者﹐蓋明得自口授也。授道而隱姓氏﹐品髙而志謙也。得取寂體而精味之﹐仙道人道﹐剖示昭然。編中援引﹐屢標我祖泥丸李翁﹐疑編出自西川陳翁口授。然則天水子﹐或卽欽劉郭翁之隱號﹐藏有習坎精義歟﹗況按編中載有我宗東華﹐又有齋心習坎訣說﹐而竟曰祖仿﹐則此編出陳翁門下無疑。惜所訂本﹐決非天水手錄﹐故多魚魯﹐乃爲息心體訂﹐是爲我宗一家言也。道光癸巳天中日﹐後學閔一得謹跋於金蓋之書隱樓。

金丹說

金丹之道﹐全在靜定其心。若不靜定﹐則神志錯亂﹐難調眞息。其息不住﹐身中先天炁隱。三才眞炁﹐無朋不歸﹐行無補益﹐將何以生藥﹖是以遇事制心﹐凡有所爲﹐順聽自然。事若未至﹐不生行念﹔事若過去﹐釋同冰化。務令此心常若無事﹐則心靜矣。靜則自定。以此定心﹐獨處靜室﹐少坐片時﹐盤膝握固﹐塞兌垂簾﹐回光返照﹐內觀其心﹐存其心若嬰兒﹐端坐心捨。所謂端坐也者﹐不過寂靜﹔存如嬰者﹐不過內外混穆﹑無識無知之義﹔所謂心捨者﹐不過此中虛朗﹐況若捨然﹐只可覺不可見也。倘若泥文執象﹐便墮幻妄﹐非眞淸靜矣﹗如法內觀﹐乃見其心﹐行造自然而然﹐方是其心眞況。況者﹐體也﹐體卽道體。泥凡氏曰﹕道本至虛﹐體本至無。學知悟此﹐方可與言其心﹐而觀訣得矣﹗未得眞況﹐只自無念﹐必覺鼻息若無﹐而息歸心臍﹐斯造眞況矣。旣適眞況﹐方可與意歸海﹐海乃元海。歸海念純﹐胎息亦息﹐才可舉念大闔辟。乃是以我眞神運我眞气﹐何關何竅之不開哉﹖而法惟以意後透。斯時坤鑪火發﹐兩腎湯煎﹐心液下注﹐海陰化陽﹐騰騰上升﹐立破尾閭﹑夾脊雙關﹐次於風府﹐而上朝昆侖矣。而其得效之由﹐由於神遊水府﹐然屬意迎元旺﹐未可謂之天人合發也﹐丹書名曰「玄影」﹐以之乳哺﹐用以溫養﹐如是如是﹐謂之神凝胎結﹑一復一粒﹐泥丸氏謂「自欺」云。學者須謹志之﹐金丹眞幻所由分也﹐何可忽乎哉﹗開關說法

人之一身有三關﹕尾閭﹑夾脊﹑玉枕是也。閭關在脊盡頭處﹐此一關也﹐內通腎竅﹐髓路一條從此關起﹐號曰漕溪﹐又曰黃河﹐按卽人道﹐謂之督脈﹐竅爲黑道。直由夾脊雙關上至腦後﹐謂之玉枕關﹐而又謂之鐵壁﹐是以此處竅細而關堅﹐故有是名。行循穿竅入腦﹐謂之正透。有或踰嶺降入﹐似無不可﹐然屬二气歸黃之仙徑﹐大非初學所可躐等者﹐有或犯之﹐後凡雜入﹐流獘無窮﹐故須痛戒也。夫此仙徑﹐升由閭前海後﹐中有一竅﹐直升達頂﹐透至蓋骨﹐存畱融化﹐化自直下气海﹔或有分循任脈而下﹐分駐絳闕中黃﹐統歸气海﹐一任自然﹐勿忘勿助﹐古哲皆名歸化聖功。个中微妙﹐皆非一言可盡者。若循黑道﹐須破三關。三關之中﹐各有洞房﹐乃神棲息之所﹐種種生化寓焉。故有上田上宮﹑中田中宮﹑下田下宮之名。上田曰泥丸﹐中田曰土釜﹐下田曰華池。上田方圓一寸二分﹐虛開一穴﹐是乃藏神之所。其穴在眉心入內三寸正中之地。眉心爲天門﹐入內一寸爲明堂﹐再入一寸爲洞房﹐更晉一寸爲泥丸﹐是爲上田三宮。眉心之下謂之鼻柱﹐內有金橋﹐下有兩竅﹐達口通喉﹐謂之鵲橋。蓋喉有內外兩管﹐外有硬喉﹐謂之气管﹐乃气出入之喉﹔內有軟喉﹐謂之食管﹐乃咽飲食通膈入胃之喉也。其气管有十二節﹐名曰重樓﹐直達肺竅﹐以至於心。心下有一竅﹐名曰絳宮﹐是乃龍虎交會之處﹔直下三寸六分﹐名曰土釜﹐又曰黃庭﹐是爲中丹田﹐左明堂﹐右洞房﹐元英居左﹐白元居右。亦是空開一穴﹐內亦方圓一寸二分﹐乃是藏炁之所﹑養丹之地。直至臍後約有三寸六分﹐故曰天上三十六﹐地下三十六﹐自天至地八萬四千里。人自心至腎有八寸四分﹐天心三寸六分﹐地腎三寸六分﹐中丹田一寸二分﹐非八寸四分而何﹖臍門曰生門﹐內有七竅通外腎﹐乃精气泄漏之竅。臍後腎前正中處﹐名曰偃月鑪﹐又曰气海。稍下一寸三分﹐名曰華池﹐乃是下丹田﹐是爲藏精之所﹑采藥之處。左有明堂﹐右有洞房﹐亦是虛開一穴﹐方圓一寸二分。此處有二竅通內腎﹐中有一竅通尾閭。一身有形有所之大關大竅則如此﹐而皆不可認爲玄牝也。蓋陽曰玄﹑陰曰牝﹐總之爲玄竅﹔不在身﹐卻在身﹐有無之根﹑虛實之鼻﹑陰陽之蒂﹐儒曰太極﹑道曰金丹﹑釋曰圓覺是也。只可虛極而現﹑靜篤而辟﹐萬難擬而現﹑運而辟﹐法惟直養而直入焉。蓋可意會﹐不可言傳。故爾此竅而外﹐皆可一依前法﹐握固而冥心﹐回光而返照﹐待息一定﹐隨機發意﹐直下湧泉﹐機升隨升﹐機止隨止﹐自得化生。謂必升至外腎﹐會合左右﹐由臍七竅入存气海﹐降由下田﹐仍歸腎府﹐轉攻尾閭﹐閭穿脊透﹐關破壁穿而入腦﹐則自任督相會﹐同下金橋而入口﹐或由眉心鼻柱略存迎罡﹐匯放入口﹐口爲上池﹐均宜上池略存。然後經樓達闕﹐樓乃重樓﹐闕乃闕盆﹐胸膺是也。由闕畱宮而息息﹐宮乃絳宮﹐息乃气息。曰息息者﹐气息若無﹐靜之至﹐然正以煉液而化血也。个中有眞況﹐涼趣盈宮﹐方由心後分注兩腎。蓋此心後﹐生有二絡﹐從絡至腎﹐血自化精﹐陰生陽也。原心心血﹐義屬眞陰﹐法惟靜極﹐液乃化血。此步聖功﹐萬不可缺﹐古哲未之泄也。有或闕前﹐放灌臟腑﹐所以潤脈絡﹑和營衛﹐亦是要著﹔有或心後心前﹐一同注放﹐而自匯歸气海﹐以烹以煉者﹐所以煉精化气﹐气盛關開﹐直若無阻然。然上種種﹐均屬自然而然﹐故能功步後先﹐絲毫不爽﹐無或紊遺。謹按功步﹐一循人道。蓋其升則循督﹐降則循任。而任爲赤道﹐督爲黑道。學必爾循者﹐呂祖有言﹕欲修仙道﹐先盡人道。又曰﹕人道不修﹐仙道遠矣。是以一身三寶﹐皆屬後凡﹐不返不化﹐終歸滅沒。而或攝升攝降﹐無非有形濁質﹐失神以馭﹐不匯歸鑪﹐每每散滯關竅﹐適足塡黃﹐攻之忌器﹐導化不從﹐爲禍非細。法惟用意率气﹐掃除赤黑二道﹐撫卹關竅流離﹐焚賊巢穴﹐殲賊魁從。故有穿閭破關人行﹐又有息心止念聖功﹐所以除暴安良﹐正以化後返先也。故有『欲修仙道﹐先盡人道』之玄訓。是似人自情竇開後﹐玄關竅閉﹐眞元身隱﹐一身關竅﹐賊眾嘯聚﹐黃中黃道﹐伏有後凡﹐勢必靖人。故有『人道不修﹐仙道遠矣』之棒喝。無如世學誤會﹐泥丸氏憫之﹐故爲宣釋如此。此是入門至要之訣﹐學者必當謹省。然斯人道﹐功訣步驟﹐示若指掌﹐循行似易﹐而純屬有爲﹐通理則能﹐化返不得﹐非道究竟﹐道圓無日。且究繁瑣﹐如何而可﹖泥丸氏曰「學於斯道﹐初則備目﹐伏揣無遺。如是﹐一身關竅﹐舉則洞現﹐入則歷循﹐止則釋如﹐惟空亦無﹐繼則循體循觀而循無﹐終則循若勿循﹐造至不循自循。此是假法﹐如是假循﹐一值時至﹐眞機頓現﹐斯可隨機而順運焉。个中微妙﹐全在心淸﹐方識其來非影﹐我采非妄﹐歸之存之﹐載生載化﹑載沈載浮﹔而況非假況﹐寂以存之﹐忘以凝之。金凡作用﹐可說只此。」此乃千聖不泄之聖訣﹐泥丸氏乃於開關說中泄者﹐是憫世失心傳﹐冒禁而泄。得當寶祕寶祕﹐非僅愼傳也。得而不行﹑行而不勤﹐是皆褻祕﹐天律良可畏也。泥丸又曰「所事關竅﹐確有方位﹐所得徵驗﹐確有眞況。」卽如气海﹐時到气臨﹐便覺下田火熾﹐兩腎湯煎﹐頂則露灑昆侖﹐上池泉湧﹐露滴闕涼﹐絳湧心液﹐流合坤火﹐徧體沖和﹐下池應之﹐金波澄澈。其穿閭也﹐如蛇內鉆﹐一旦透脊﹐升若車輪﹔及其枕透腦臨﹐聲若海潮﹐款乃音承﹐鐘磬協焉﹔已而甘霖霈灑﹐流池若注﹐味香而甜﹔及到眉心﹐便覺掣脹。斯時以神入心﹐天門隨開﹐便覺我身八萬四千毫竅﹑三百六十骨節一齊爆開。此卽所謂一竅開百竅齊開﹑大關開眾關齊開歟﹗法於此際﹐使意引气﹐入鼻柱﹑降金橋﹐覺有涼水盈池﹐切忌用意以吞﹐只宜隨機而咽﹐自流入肺。倘有些兒气逆﹐此是平日順行慣了﹐一且逆行便不順從。是宜息心靜俟﹐頃卽自順。則此精气自然灌漑五臟﹐不僅達胃﹐又使復歸於腎﹐故得謂曰歸根。自腎而轉尾閭﹐復自尾閭而上泥丸﹐自泥丸而降絳宮﹐故得謂曰復命。自此而行之日久﹐不勞費事﹐一存一周天﹐蓋有意到杌行之妙。若能行住坐臥常常默運﹐則精气在內周流旋轉﹐絕無漏泄之患﹔兼之內气旣轉﹐鼻中气息自微﹐且自三才眞气從鼻而入﹐下接我腎祖气﹐與之混合﹐被我一齊運行﹐自上而下﹑下而復上﹐自然補益眞气﹐正是竹破須將竹補宜也。此一眞气﹐正是融化我人日逐穀气所生精液﹐化成眞精。精盛自化眞气﹐气盛自化眞神﹐斯三充滿一身﹐而大藥自產。然後踵行采取﹐亦可自結靈丹﹐然僅得夫玉液耳﹗其故何也﹖純以導引入手﹐則所辟所生﹐關非玄關﹑竅非玄竅。故其所產﹐產自色身﹐不由法身﹐則所生物﹐於身則先天﹐於道則後天。世學不察﹐故有妄指命門﹐或指泥丸﹐或指口鼻﹐或指上池下池﹐認爲玄牝。豈知斯竅斯關﹐實屬色身有形有所之玄牝﹐則所得夫天地間气﹐實屬天地間可見之有﹑可覺之無﹐於世則先天﹐於道則後天。學必得夫太極所生﹐乃可與天地參。此眞气也﹐只可於無情中得﹐不可於有心中求。古哲亦常棒喝﹐聞而得悟者鮮。然非由假﹐不能造眞﹐上故歷爲詳述功步﹐並非祕眞而泄假也。金丹要旨

夫人一身屬陰﹐惟此先天一气屬陽﹐乃自力的一聲﹐便落下田气海。此一海也﹐左陽右陰﹐太極影具﹐故得亦號玄牝。然究屬夫後天﹐敢云其非影乎哉﹗影則成影﹐敢謂金丹乎哉﹖耍知五臟六腑﹐精液气血﹐皆非眞陽。而此先天一气﹐不是吹噓呼吸之气﹐亦無形影气象﹐故悟眞先生以爲可見不可用﹑可用不可見。此身未受气之先﹐在母胎中先受此物﹔受此物﹐然後生二腎﹐繼生兩眼﹐由而生心生肝生肺生脾﹑生九竅百骸四肢﹐而後人像具足。從此化化生生﹐儼然一小天地。而人第從流﹐不識還返﹐故有生老病死。哲人憫之﹐乃示齋心習坎成訣。誠以心卽幹也﹐身卽坤也﹐而離位在心﹐汞所自出﹔坎位在腎﹐有鉛以生者。其中有竅曰命門﹐南有黃庭﹐北有關元﹐古哲言之詳矣﹐謂此中气便是大藥者。卽身而論﹐命門一竅﹐左陽而右陰﹐具有太極玄牝玄影﹐不獨气綜一身﹐本與天地玄牝一孔通融。而人每患間隔者﹐以無眞意﹐且由念雜耳﹗故凡從事長生﹐只卽命門一地﹐寂存不貳﹐時到機隨﹐降降升升﹐行行止止﹐一任自然﹐勿忘勿助﹐數周運圓﹐先自歸先﹐後自歸後﹐不勞導引﹐亦自還返。能循不怠﹐後全返先﹐水仙可必。蓋以命門﹐前乃气海﹐後乃尾閭﹐閭骨有竅﹐任督之總徑﹐穿竅後透﹐謂之循督。透脊達關﹐會於風府﹐上朝泥丸﹐復由泥丸下明堂﹑開天門﹑經鼻柱﹑由鵲橋降﹐合任於上池﹐共下重樓﹐直達絳闕﹐生生化化﹐放歸下池﹐合汞入鑪﹐一憑橐鑰於中鼓動﹐謂之大陶大冶﹐是爲窮極人功。於斯而後﹐方可升從海後閭前虛穴而升﹐名曰歸黃﹐蓋以斯穴﹐黃道之天關﹑天仙之總持﹐承而應時采結﹐乃爲聖胎﹐從而乳哺溫養等等﹐槪有成說﹐學宜詳愼﹐乃得胎圓欲出時也。然亦遺有成說﹐學須自問何如耳﹗倘或孟浪順出﹐爲禍非細。若未初用繼用終用玄訣﹐祖蓋仿夫攢年簇月一訣也﹐踵而循行﹐步驟功況﹐歷成熟徑。學只一循道體﹐有而不有﹐覺而勿著﹐隨機靜動﹐則歷關竅﹐自造玄玄﹐更有何后之得雜﹐何凡之不化乎﹖準是行去﹐自造胎無凡後﹐故自無況非眞﹐而嬰兒出入﹐有何方所遠近髙下凡勝乎哉﹗泄

天機

神人泥丸李翁口授無名氏述閔一得重纂金液大還直指

至道藥物﹐固是三才。而生成妙義﹐不外二五。凡人下手﹐總以神充气足入門﹐神充气足﹐眞精乃生﹐眞精發生﹐气神乃保﹐蓋以精竭則神飛﹐神亡則气散。而气自心生﹐精由身出。識此妙義﹐還返聖功﹐不過身心混化。則此生成至道﹐不外乎此。泥丸氏曰﹕气屬天﹐精屬地﹐神則屬人。蓋以人稟二五之精而成﹐則人卽天地﹐天地卽人。故完天地之道﹐法天象地﹐不外一我。其法惟何﹖心如天之淸﹐身如地之寧﹐克淸克寧﹐卽天卽地矣﹗從而大還﹐學造自然而已。造極之訣﹐不外至誠無息焉爾。其得無息者﹐學承二五之精故。故爾泥丸氏曰﹕學惟至誠無息﹐乃得金液大還。然非自內自外﹐先哲謂自虛無是也。蓋言道本至虛﹐體本至無﹐則知金液大還﹐還自道體也﹐學循道體﹐是卽太上所謂識得一﹐萬事畢也夫﹗

﹝閔小艮曰﹕謹按是書﹐書名篇目﹐洵出神人口授﹐乃體其文﹐決非口述原本﹐定經後人參雜﹐故都玉石錯砌﹐不以增刪﹐誤後非細﹐爰纂神人口授太虛誠齋玄論﹐成章於左﹐惜未經證先哲﹐錄以待證髙明云﹞築基全憑橐鑰

凡人神生於精﹐精生於气﹐五气融充﹐發爲營衛﹐補益陰陽﹐化爲精髓。然或體流則精泄﹐若人不知保惜道體﹐則精流而髓從﹐漸漸耗竭矣。凡今世人﹐無不下手於旣破之後﹐則其下手也﹐必先立基。其立基也﹐必自調心始。心調气和﹐則可冀造眞息。眞息也者﹐蓋卽南華之踵息﹐泥丸謂爲胎息之由。而籍意引﹐未造自然。一成胎息﹐則直與天地合徳﹐而中無容心處。呼則隨呼﹐吸則隨吸﹐一如橐鑰。吸吸呼呼﹐循環不息﹐是謂眞息。眞息旣調﹐意到卽現﹐闔開自如﹐不假意念﹐只須依法開接。上下鵲橋﹐微以胸膈撐開﹐將心中之气﹐降下少腹﹐存於坤宮中極。謂之虛心實腹。兩手將腎莖並陰囊﹐兜捧使熱﹐若舉更妙﹐令我之陽气發露﹐則天地之陽气方應﹐得招攝而入我身中也。切不可著意於彼﹐撥動欲念﹐欲火一熾﹐原陽亂動﹐反被天地消受我身陽气而去矣。故爾只要心息相依而已。泥丸氏曰﹕學於此際﹐用意存養﹐且須聽降禁升﹐迨到丹田火熾﹐兩腎湯煎﹐約經九息﹐乃以意引﹐穿閭後透﹐自得五龍捧聖之驗﹐然有破脊燒關撒壁入腦聲勢﹐切戒驚惶﹐而忽洞府瞥啟﹐得有聞所未聞﹐見所未見﹐尢戒眷戀。寂守久之﹐但覺下降得有甘露霈灑﹐咽不勝咽﹐由重樓達降闕﹐加得涼趣襲心﹐安泰難狀﹐遲忽墜下﹐變若湯傾﹐而覺徧體沖和﹐功造此後﹐人道盡矣﹐續事仙道﹐可無躐等之獘。仙道維何﹖乃於陽生之際﹐法用天目﹐照於陰蹻﹐但隨眞息闔辟﹐微微吸動陰蹻﹐隨息起伏﹐行造若亡﹐自覺尾閭之前﹐啟有靈竅﹐現覺竅內颼颼然﹐如磁吸鍼﹐天地之眞气﹐入於陰蹻﹐升從脊前心後夾縫中﹐直達泥丸﹐學須存畱﹐約至三五息﹐聽下華池﹐降由重樓﹐下闕下丹田﹐兩地均須存畱﹐約有三五息﹐又至陰蹻﹐吸接後息所入之气﹐而須大存九息﹐始聽上升。此後行持﹐一聽自然。蓋已得寓升降於闔辟之中也。泥丸氏曰﹕如是行持﹐不計徧數﹐造至循環無端﹐迨到二气相停﹐惟覺徧身融暢﹐然其初得﹐或有四肢若山石﹐而身若木墩者﹐乃我身中伏陰之气﹐見此陽气攻擊欲去﹐故有此沈重幽爽之狀。片晌陰盡﹐淸快難名﹐向後每一行持﹐火足身輕﹐神悅美好之景﹐日進日增﹐元陽漸茂﹐元气沖和﹐化身中陰垢而爲元和之精﹐化心中凡焰而爲眞一之气。髓固精凝﹐永無滲漏妄泄之患﹐基址堅實﹐丹家外戶具矣。是云身不動也。然身不動之義﹐不但精固﹐卽涕汗津液七般俱無﹐卽見可欲而不動。且經所謂精足不思淫﹐皆主身不動而言也。

﹝閔小艮曰﹕丹家理气﹐原有三道﹐曰赤曰黑曰黃。赤乃任脈﹐道在前﹐心气所由之路﹐心色赤﹐故曰赤道﹐而赤性炎上﹐法必制之使降﹐則心涼而腎暖。黑乃督脈﹐道在後﹐腎气所由之路﹐腎色黑﹐故曰黑道﹐而黑性潤下﹐法必制之使升﹐則髓運而神安。原斯二道﹐精气所由出﹐人物類以生存者﹐法故標曰人道﹐丹家醫家詳述如此。黃乃黃中﹐道介赤黑中縫﹐位在脊前心後﹐而徳統二气﹐爲闔辟中主﹐境則極虛而寂﹐故所經駐﹐只容先天﹐凡夫仙胎之結之圓皆在斯境﹐𨿽有三田之別﹐實則一貫﹐法故標曰仙道。然爲先哲寶祕﹐故爾丹書充棟﹐鮮敢備述﹐周秦迄明﹐法皆口授﹐而受必三更盟授。先師太虛翁曰﹕授而筆之書者﹐始自蓬頭尹氏﹐我師泥丸神人也﹐然亦不過略示端倪者﹐蓋以心性未明﹐後凡體踞﹐而質稟好奇且躁﹐兼之世多外道﹐總以聞見開導﹐此與道體顯背﹐何論其它。得今肅讀是篇﹐抹煞赤黑﹐逕述黃中﹐天機仍未直泄﹐得何敢隱﹐不爲補述﹐辜負神人﹐爰爲補述成章﹐見者諒之﹞煉己須用眞鉛金水鑄劍采先天

己者土也﹐土者意也﹐卽至誠無妄眞意是也。心屬火﹐妄想情欲﹐皆屬後天﹐熾灼奔馳﹐難以遏滅﹐必得先天水中眞金元陽眞精一點﹐方能絕其凡焰﹐變成眞意﹐丹家所謂黃中黃庭﹐而又謂之金鼎神室﹐故能有方無方﹐無體而體者。按前築基之始﹐己備煉己﹐而有相須妙用﹐但前以汞投鉛﹐煉鉛產金﹐在人身爲煉形﹐資養眞精﹐至此節方是以鉛投汞﹐水火旣濟﹐在人身爲煉精化气﹐而成金丹神室也。祕訣在陽舉之時﹐卽活子時﹐急宜采取﹐然活子時﹐亦有先天後天之不同﹐悟眞所謂兩般作用是也。若見可欲﹐有觸動念起者﹐乃後天人心﹐從欲念至者也。此時只用追攝法﹐上下關按定﹐安體靜心﹐垂簾下照陰蹻﹐轉尾上升﹐鼓動橐鑰﹐逕透虛空﹐則其念自滅﹐其欲自熄。此𨿽陽气﹐內帶欲火﹐倘住泥丸﹐而無點化之法﹐則後來積聚數滿﹐必致噴頂坐化。救法﹐須用天目﹐自繞泥丸﹐用意左旋三十六轉﹐右旋二十四轉﹐少停﹐則此陽气﹐亦自化爲寒泉﹐而下入絳宮﹐並卽散歸脈絡矣。靜坐片時﹐亦得小補。若乃先天活子時﹐或半夜子時﹐或丑寅時﹐靜極生陽﹐身中凡陽眞气﹐應天地之陽气而發﹐不由情念气觸而生﹐乃天心眞一元陽之气也。然此時﹐有經有度﹐不得太過不及﹐不及﹐則火未極而金不現﹐若采之﹐乃火也﹐則藥銷鑠而無用。太過﹐則金化水而成質﹐若采之﹐乃水也﹐穢濁而害事。故經曰﹕鉛遇癸生須急采﹐金逢望遠不堪嘗。須以識金水平分﹐冬至子半﹐天心無攺﹐萬物未生之際﹐其陽堅極﹐陰蹻與尾閭﹐有虫蟻蠕動之狀﹐乃其候也﹐急用手訣﹐緩提穀道﹐並提小便﹐鼓動橐鑰﹐則吾身之眞气﹐遂引天地之陽气﹐從尾閭颼颼而入﹐隨橐鑰巽風升上泥丸﹐定觀不動﹐則斯陰陽二气﹐化爲玉露﹐下灑絳宮﹐此液一點﹐凡焰全消﹐而元气出現﹐與之相交﹐入於黃中﹐結成一塊死朱﹐稱之爲己也。然經曰﹕分明一味水中金﹐則知丹家始終﹐只此一物一事。按前止言橐鑰﹐至此煉鉛金生眞精﹐言產鉛金中之水﹐用以制火爲土也。而功夫尙屬操持﹐故稱煉己﹐煉己以後﹐則眞土已就﹐乃采天地之气﹐化土生金﹐而成幹陽金液之丹。此藥所以有淺深﹐而各以境殊也。得藥方施烹煉抽添火候不忒方爲陸地神仙

烹者陽烹﹐煉者陰煉。得藥必在活子﹐乃身中一陽來復之時﹐二候所得之大藥也。自下手築基煉己﹐俱有采藥之功﹐此又重出發明者﹐前之采藥﹐爲修鼎鑪﹐今之采煉﹐用成還丹也。必俟夜半淸靜之子﹐天機自動﹐外陽舉時﹐謂之天人合發﹐未可便采﹐還須用意助之﹐謂之進陽火﹐直至龜眼圓睜﹐龍身直豎﹐正是火候。只用意目﹐普照下田﹐意乃眞意﹐目則天目也﹐嗣必田現黍珠﹐內外二气﹐覺相引從﹐從微至著﹐自覺眞气愈吸愈來﹐關竅之間﹐如蟻蠕動﹐胸腹頸背﹐眞光隱現﹐此是眞金气滿﹐天癸正生之時也﹐急須采之。乃用武火﹐提小便﹐攝穀道﹐掀少腹﹐開橐鑰。少頃﹐便覺此藥自化眞气﹐隨卽用意後導﹐自必颼颼升透﹐乃是由督達腦﹐抵鎭而止﹐鎭乃人鎭﹐頂骨是也﹐此骨成自落地以後﹐一身生炁升成之物﹐上應天鎭﹐天鎭也者﹐五星之中星﹐大地精華升結之星。辰位天罡之主﹐光照則生﹐光注則化。照乃普照﹐注則入注。造化賴以生成﹐至人假以結蛻者﹐今則假以會罡合任而前降﹐乃由天目﹐分經池柱﹐下停絳闕。池則上池﹐人口是也﹐柱乃鼻柱﹐山根是也。法於抵鎭﹐卽腦迎星﹐星乃天鎭。迎以化凡而返先。至要要用﹐故必數之九息﹐非有畱戀而然﹐蓋俟元陽气化甘露﹐分隨罡鎭﹐霈下池闕﹐此一露也﹐淸涼香美﹐玄用無窮﹐而其霈隨罡鎭﹐更有玄義。泥丸氏曰﹕有形之露﹐隨罡點闕﹐無形之露﹐隨鎭歸黃。故凡露由鵲橋下停絳闕者﹐槪借口咽﹐乃得經樓抵關﹐而有陰陽淸濁之別。至人於此﹐乃以陰濁存化血液﹐流行脈絡﹐以其淸陽融落中黃﹐與我元气交接﹐隨同眞意﹐卽於中宮﹐左上右下﹐自小至大﹐順運三十六轉﹐又於右胯﹐右上左下﹐自大至小﹐逆旋二十四轉﹐止於中宮之中﹐謂之卯酉周天。靜坐片時﹐或起或睡﹐任意施事﹐不必追尋落在何處﹐住於何地﹐惟覺融化於虛靜不著之中﹐亦爲神息胞胎眞气之實際﹐方其得藥升降﹐定覺周身暢美﹐切忌貪著﹐一或染著﹐立變凡後﹐爲禍非細。法於事後﹐只守眞息﹐浮游規中﹐不得外求﹐如此日采日煉﹐至於爻滿銖盈﹐三田充足﹐兩腎湯暖﹐气海火熾﹐玉液浮空﹐大藥將生﹐卽須入圜﹐候結產嬰﹐以臻天仙大道。謹祕謹祕﹗再求大藥證金仙火候修持九轉

大藥者﹐金液大還﹐天仙之大藥也。卽悟眞所謂『學仙須是學天仙﹐惟有金丹最的端』是也。前藥乃外眞鉛﹐是謂外金丹﹐又名玉液還丹﹐地仙之藥物也。玉液旣滿﹐急宜入圜﹐寂俟金液產生﹐點化元神﹐結成聖胎﹐點化元气﹐凝爲神寶。須擇名山福地﹐築立圜室。髙低明暗適宜﹐用志心道友三人衛護。房中設平榻一張﹐四面幃帳﹐上懸明鏡﹐左右插劍﹐牀下鋪雄黃三斤﹐上置蒲團﹐並混元衣一領﹐起臀一个﹐餘外不安一物於前﹐四維安列八卦﹐須擇吉奏達上帝。入圜靜坐﹐無爲無著﹐一意規中﹐身如槁木﹐跏跌端坐﹐晝夜不間﹐只存胎息﹐神气相抱﹐不出不入﹐如在母腹﹐外人視之﹐宛同不省人事﹐是乃歸根復命﹐金液產生之際﹐有或七日十四日﹐甚有二十一日者﹐志友護衛﹐不可暫離﹐大戒音擾﹐尢忌聲驚﹐蓋以學者斯時﹐神休應谷﹐音觸則覺﹐聲觸則驚﹐覺慮出定﹐養功失矣。驚則神散﹐禍莫大焉﹐泥丸故曰﹕外護一職﹐生死系之。學者得此﹐內必現月一輪懸於西﹐又現日如懸於東﹐寂而守之﹐兩輪必相吞吐﹐旋竟合璧﹐懸於谷前。長春有言曰﹕學於斯時﹐全賴知音志友﹐從旁諦審寂守﹐但得學者眉間一放光明﹐須卽通知﹐無勞聲達﹐第以音傳﹐學自神會﹐應用心罡﹐引鎭眷注﹐則神自休谷﹐自得感生大藥﹐隨罡合元﹐融成珠若也。學造此境﹐已與太虛神通气貫﹐無復三界六合可分﹐蓋卽丹經金歸性初之候﹐而珠卽神寶也﹐神寶卽金仙也。神寶旣得﹐還須加行十月溫養﹐謹持九轉﹐始得胎完珠化﹐身證聖嬰。然此溫養﹐此火候﹐與前不同﹐前有抽添升降之別﹐此則一意規中﹐如春沼魚﹐如百虫蟄﹐吸聚元陽﹐靈气不散﹐招攝太虛﹐培育元精。此一步也﹐全仗罡鎭兩星﹐刻時葆照﹐而功法不外若存若亡﹑勿忘勿助焉。泥丸氏曰﹕意不可散﹐意散則火冷﹐念不可起﹐念起則火炎﹐二俱傷胎﹐切宜詳愼。如此一年﹐實則九月之功﹐故謂之九轉。一年除二八兩月﹐不用火功者﹐非撒手拋空﹐竟置膜外﹐只如無心照顧﹐不復加意耳。然退火則水潮淸靜之象﹐乃沐浴之候﹐灌漑黃芽之時﹐此法只以結丹日爲十一月冬至節﹐算至九十日﹐候卽沐浴一節﹐爲二月節﹐月以結丹之日爲初一日﹐至八日二十三沐浴一節﹐至次月一日﹐又爲十二月初一日也﹐日則以結胎之時﹐至第四時爲卯﹐第十時爲酉月也﹐以此活法﹐溫養沐浴﹐九轉火足﹐气候圓滿﹐嬰兒欲動﹐還宜自問﹐曾否到返還功純﹐如後凡悉化悉銷者﹐自必動定一如﹐駐世升遐﹐惟其所願﹐蓋已卽身卽世﹑卽地卽天﹐與道合眞﹐何有出入升降髙下遠近凡聖乎哉﹗倘或憑運而通而化而結而圓﹐先少後多﹐未能融化此身﹐則必預放金光一團﹐懸於頂上虛際﹐名曰意珠﹐上應鎭星者。

﹝太虛氏曰﹕鎭爲天罡罡主﹐爲坤地眞元炁升而結﹐光照則生﹐光注則化﹐人物賴以生成者。位在中天﹐按卽五星之中星﹐髙出日月諸星之上。我師泥丸氏曰﹕於人身﹐按卽囟門蓋骨﹐此一骨也﹐人身生炁所聚結﹐成於落地之後﹐呂神謂爲人鎭。其華﹐金闕謂爲意珠﹐太上用以衛嬰者﹐學人不可不知。倘得藥過早者﹐用於聖嬰旣育未壯之時﹐假取是珠懸於頂上虛際﹐以補平時還返未純﹑識神未化功夫﹐祛除誘侮﹐不致被魔吞食耳。已詳正陽末後一著﹐正陽有言﹐學造嬰成﹐談何容易﹐然而分陰未盡﹐必有身識勾引外魔朋比串侮﹐法惟退隱道體﹐苟或先少後多﹐則惟混入意珠﹐自融自化﹐自造內外冰釋﹐久久身等古佛也。太虛曰﹕意珠足珍如此。然而歷祖傳經﹐鮮有備述者﹐尙因此法﹐爲救下士性根未澈而設﹐如性光早定者﹐末後無須此法故也。﹞

隨將我身透入﹐珠隨包覆我身﹐內融外洽﹐銷化後凡﹐自然淘淨﹐學士惟自存虛寂寂虛以化之。已而聞見胥泯﹐到得寂無所寂﹐眞常得性﹐自與還返功純一般。此稟受有不同﹐入手有各別﹐安行利行﹐功成則一。造物毫無容心焉。是故證貴自審﹐乃有畱形之駐世﹐所以盡性正以致命而圓志耳。

﹝閔小艮曰﹕我儕修道﹐一生精勤﹐只爲證升﹐稍或迷昧﹐前功盡去。今按是篇﹐削刪口授﹐詳述世傳﹐果何心哉﹖爰故刪削其述﹐詳爲補述師授﹐並述師訓以注以證者﹐以見神人確有所授﹐非無根無蒂云爾﹞九年面壁絕塵緣始合神仙本願

欲了本願﹐無過面壁一宗﹐是蓋行於得圓未化時也。泥丸氏曰﹕是西聖教外別傳﹐啟自薄伽筏帝﹐達摩承之。於是現身東士﹐乃有九年之面壁。自是千百年來﹐兩地人承﹐鮮識宗旨。而率皆爲了性了命﹐豈知初祖來時﹐一身性命﹐行已極圓﹐故能乘葦飛渡﹐此明徵也。而仍行夫九年面壁者﹐特示震旦至人﹐共行卽身卽世﹑卽世卽心﹐而功必以面壁入門﹐是以世治願始圓耳。其法備於呂祖《三尼醫世功訣》﹐而行乘色身未脫時﹐故有乘此生年月日時之訓。吾宗乃全眞﹐全眞末後大著﹐指此步也。是以道憑行進﹐功賴徳圓﹐故有三千功八百行之積﹐然以在下匹夫﹐功由何積﹐行由何圓哉。惟此別傳﹐不勞絲力﹐不費一錢﹐只與造化一心﹐卽身以理﹐但具恆誠而無息﹐行無不驗﹐功無不圓﹐其訣至簡至易﹐蓋惟致如天之淸﹑地之靜而已。是以心卽天也﹐身卽地也﹐而神卽人也。如是體之﹐何須身外求治乎哉。然皆天機也﹐古哲未之匯泄﹐泥丸氏泄之。余承而述﹐故仍以泄天機名之。

﹝閔小艮曰﹕醫世一宗﹐律宗之枕祕﹐向惟口授﹐是書不述﹐似出謹愼。然旣詳述篇目﹐理應略述端倪﹐如或不信此理﹐請讀《碧苑壇經》。得承師訓﹐謹補述之。道光癸巳七月七日後學閔一得謹識﹞上品丹法節次

衡陽道人李徳洽原述金蓋山人閔一得續纂受業侄孫閔陽林校訂煉己存誠

嘗觀紅塵之中﹐紛紛擾擾﹐大抵皆汨於利欲﹐非滯功名事業﹐卽自玩忽年華﹐不知復還本性﹔間有夙生智慧希求大道者﹐而機緣不偶﹐卻遇庸流指引﹐陷入曲徑旁蹊﹐終身莫悟。此至道之不明於世也久矣﹗予因夙世良緣﹐幸遇眞師﹐得參《上品丹法功夫節次》。今已效驗﹐不敢自私﹐務爲剪荊除棘﹑辟門引路﹐直指坦平大道﹐便人按步循行。如有好道之士﹐立心誠篤﹐信受無疑﹐須卽澹嗜好﹑寡言語﹑省思慮﹑薄滋味﹑愼寒暑﹑均勞逸﹐以期志气淸明﹐乃可希登仙品。故必先存誠以煉己﹐煉淨後起之習染﹐獨露先天之眞體﹐卽孔子所謂克已復禮之意。學者果能煉去凡心﹑獨存眞性﹐無論行住坐臥﹑應事接物﹑立身行己之際﹐將平日七情六欲﹑種種妄想念頭﹐刻刻掃除﹐當不見不聞之際﹐默默檢攝己心﹐於忽起忽滅時堤防﹐馴致乎不識不知之際﹐尋其趣味﹐則萬般虛妄幻想更無從起﹐卽是起首愼獨功夫。直待俗緣頓息﹑神思漸淸﹐收拾身心退藏於密﹐卽歸中宮祖竅﹐從此勿復外馳﹐一味凝神定慮﹐養我本來一點靈光﹐常應常靜﹐如太虛之有容而無礙﹐乃可以深造無窮盡聖境也。此節功夫﹐或一二年﹑三年四年﹐積久益善﹐磨煉過一番﹐方可入圜修煉﹐行下節功夫矣﹗

﹝閔陽林曰﹕煉己存誠﹐核卽克已復禮心傳。原本說法浮游﹐未見功訣﹐且云與孔子克己復禮之意有別﹐定是訛舛﹐謹遵師命攺訂切實。至此節功法﹐專爲養開玄竅而設。學有體質利鈍之不齊﹐故有「一二年或三年四年﹐積久益善」之切訓也。其下十一節﹐悉遵先師纂定﹐校訂無訛。﹞築基培藥

學者旣有前功﹐方可擇靜地爲圜室﹐遠避塵氛﹑供設東華帝君﹑正陽帝君﹑純陽帝君﹑海蟾帝君﹑重陽帝君﹑紫陽張祖﹑杏林石祖﹑道光薛祖﹑泥丸陳祖﹑玉蟾白祖﹐以及北派諸祖神位﹐本支經籍度師﹐長燈香火祀之﹐日漸收拾身心﹑斂藏神炁﹐同歸中宮祖竅之中﹐存抱元守一之訣。

﹝閔小艮曰﹕謹按上品丹法﹐乃以身爲壇鑪鼎竈者。今謂入圜﹐又令設供列祖列宗﹐尙爲中下學人說法﹐令從洋洋如在無形與聲之靜境﹐直造無無亦無地位﹐倘或中懈﹐藉以觸目警心﹑不敢廢撤﹑念復恆誠焉爾﹗上智之士﹐動與天俱﹐自彊不息﹐斯所謂上帝臨汝﹐敢貳爾心乎﹖﹞

夫人之元性﹐卽是金丹﹐卽是大道﹐卽是無位眞人。世人不明修煉金丹是修个甚麼﹐所以到底無成。可憐無人指點﹐埋沒了多少有志气的人。若知丹道之元神﹐卽是自己元性﹐是吾固有之物﹐借身中先天一气點化﹐煉成純陽之體﹐安有修煉而無成者乎﹖王祖師云「本來元性喚金丹﹐四假爲鑪煉作團」是也。中宮祖竅﹐卽是太上所謂玄牝之門﹐修煉金丹﹐全在此竅。所謂「守一而萬事畢者」﹐此也。

﹝閔小艮曰﹕謹按中宮祖竅﹐洵是玄牝之門。但此中字﹐須要認得眞﹐不要認做有形有所﹐乃是不偏不倚﹑無過無不及之中。故無方所﹐亦無內外。曰珠﹑曰黍米﹐又曰牟尼﹑舍利﹑金丹﹑太極﹐許多假名別號﹐皆在此中取得﹑種得﹑煉得﹑圓得﹑脫得﹑化得也。但此中宮﹑此祖竅﹑開之入之﹐端在克己功純﹐造至自然﹐以致虛極而靜篤﹐則已深入彀中矣﹗一失虛靜﹐便墮竅外。惟隨機動靜﹐不雜己念﹐則自頭頭合道。蓋此一竅﹐道曰玄牝﹐核卽儒之人禽﹐釋之魔佛﹐都在幾希之間。第此玄竅﹐左陽而右陰﹐故曰玄牝﹐則與人禽魔佛究有異者﹐何以故﹖陽乃眞陽﹐陰乃眞陰﹐均屬先天﹐故可統曰玄竅。泥丸氏曰「機動則人玄﹐機靜則入牝﹐此乃自然之至道。然而《修仙辯惑論》乃有『念頭動處爲玄牝』﹐斯議爲何﹖蓋自靜中觀動而言﹐是卽儒釋所謂人禽魔佛也歟﹗若夫《金丹四百字序》乃曰『在人身中﹐莫向他求』﹐故其正文有云『此竅非凡竅﹐乾坤共合成』也。」泥丸又曰「此是假法﹐然不於此處尋求﹐萬無得入之理。何以故﹖此一竅也﹐其大無外﹐其小無內﹐故爾黍米能藏大千﹑能納三才也。」得體各訓﹐紫陽所示﹐切且近矣﹗我祖泥丸慈示假法﹐旨哉旨哉﹗三才都在玄竅之中﹐我身豈在玄竅外哉﹖我身旣在竅中﹐我身祖竅反在玄竅外乎﹖得故信從祖竅直入﹐隨而念絕情忘以事之﹐果頭頭自在矣﹗不敢自祕﹐謹以告諸同志﹐惟願同志息心體之。﹞

在人身中﹐心下腎上﹐中餘一寸二分之中﹐此乃先天元始祖炁之竅。學者認淸一條門路﹐方可修行進於大道﹐又須從形體上—一收提﹐則元神方有正位可居。古人云「有一寶珠﹐閉在形山。」殊不知此一寶珠﹐卽在六根門中﹐時時放大光明﹐人多不悟﹐所以虛生浪死﹐吾今指出路頭﹐顯然明白。人身𨿽有六根﹐總從一根所發﹐機要惟是﹕三元混一﹐四象合和﹐歸於虛無﹔使身心意不動﹐收攝我後天之神﹐歸於中宮﹔時時覺照﹐刻刻規中﹐存抱元守一功夫﹔久久純熟﹐精气神全﹐玄牝立基﹐能生眞炁﹐化生眞鉛﹐再究以下功訣﹐其功方應。此是天仙修証之妙機﹐得之者立躋聖域﹐非具大智慧者﹐安得領悟此中玄奧哉﹗

﹝閔小艮曰﹕此節所述﹐𨿽屬假法﹐若不假此作爲﹐學無進路。玄關玄奧﹐萬難得開﹐而開法不在有爲﹐乃在虛無不動四字。所謂門路﹐乃是一根﹔所謂作爲﹐乃是混一合和﹐與夫歸使收攝等字也。及旣歸宮﹐蓋已透入玄竅﹐是爲假法之初步。若夫時時覺照﹐乃是二步要訣﹔刻刻規中﹐乃是三步功法。學者遵此修持﹐而所持者抱元也﹐守一也。元者何﹖元始祖炁也﹔一者何﹖本來元性也。功夫久久﹐自造純熟﹐旣造純熟﹐三寶乃全。而下不曰基立者﹐尙是玄牝初立之始基﹐气未化炁﹑元命未復也。迨至气返化炁﹐眞鉛始至﹐到得眞鉛將至﹐卽可從事下訣。學者務須體認﹐只此活子片晌﹐頓然鉛至汞應﹐遂爾凝結﹐全賴夫煉己築基功足耳﹗太虛氏曰「陽生則陰應﹐理有不期自至者也。」泥丸氏曰「不愁眞陰不我應﹐只恐陽生未必眞」。學者可以悟矣﹗﹞

前功嫻熟﹐然後體認存神入炁穴功夫。將眼耳鼻三者﹐皆收拾向裏﹐目不外視﹑耳不外聽﹑鼻不外臭﹐俾元神都歸於气穴之中﹐自然呼吸調勻﹐綿綿若存﹐是培藥之眞口訣。陳虛白雲﹕「垂簾塞兌﹐窒欲調息﹐離形去智﹐幾於坐忘。勸君終日默如愚﹐煉成一顆如意珠。」白玉蟾云「吾曾遇師眞口訣﹐只要存神入气穴。」皆言築基口訣也。昔者明庵劉祖師云「下手立丹基﹐體將子午推﹐靜中才一動﹐便是癸生時」。此種語意皆爲初入圜者而言也。所謂「立丹基」者﹐止言培藥時事﹐非謂采大藥也。「休將於午推」者﹐恐人疑於身中升降之子午周天﹑或疑是子時午時下功之事﹐故以休將兩字醒之﹐以別其用功之次第也。其所謂「時」者﹐卽《入藥鏡》所云「十二時意所到皆可爲」之時也﹐何須拘走子午二時耶﹖「靜中才一動」﹐所謂陰極陽生﹑虛極靜篤之際也。故其動也﹐「便是癸生時」也。祖師指破迷津﹐教人一見陽生﹐卽當采取﹐勿俟癸足機危﹐空勞神用。若至癸足而采﹐止是順時發生之陽气﹐非大藥也。惟能於靜處一動便采者﹐斯爲萬物未生時元陽﹐卽生天生地生人物之神母﹐卽先天一炁是也。

﹝閔小艮曰﹕謹按下手之陽生﹐𨿽出自然﹐尙屬假法。故所生采乃屬一身之陽﹐𨿽號先天﹐猶屬後天。卽如《入藥鏡》之陽生﹐𨿽非假法﹐而曰「意到」﹐尙屬因意而發。其所感發﹐尙屬先天之後天﹐曰「非大藥」﹐辧析極精。泥丸有言曰「十二時中﹐機發於勃然者﹐是先天之炁﹐不可小視。人能及時而采得者﹐乃卽至寶。古哲得之﹐或形神末充者﹐用以修飾完鄞鄂﹐或修神室黃房等等。」是說也﹐屢經門下陽林稟陳甚悉﹐凡我同志可與參之。若夫眞正子陽生﹐得大藥﹐亦非定論。太虛有言曰「相值應感而體本虛極﹑時際靜篤者﹐則其得也無量﹐而所生也莫測。苟或未虛而靜﹑或僅虛未靜者﹐斷無得理。」得故每與人言觀復之法﹐總不外乎「至虛極﹑守靜篤」二句功訣﹐知此訣者有幾人哉﹖得年已老﹐一旦歸空﹐訣不傳世﹐徒似無毛獅子﹐大吼無聲﹐不無遺憾﹗爰將此節所論時字﹐詳晰攺明﹐並爲注釋於此﹐見者幸珍體之。﹞

丹經曰「天得一以淸﹐地得一以寧﹐人得一以長生。」蓋此先天一炁從虛無中來﹐又非虛空全無。謂守靜極於虛無。身居恍惚杳冥之中﹐混沌大定﹐神明自來﹐一靈常湛﹐是眞先天﹐空而不空者也。

﹝閔小艮曰﹕按此先天﹐非僅一身先天﹐直是太極之祖炁﹐並非是兩造虛實之炁﹐故能空而不空者也。愚按「此先天」一句﹐乃指太極之炁﹐「又非」一句﹐乃指三才流行之炁。今述功法﹐乃云致靜於虛﹐其旨甚玄﹐蓋虛爲體﹑靜爲功﹐非靜不能得﹐非靜於虛則得不全也。余恐學人疑與前注功法相背﹐故特筆以釋之。至夫太極之祖炁﹐得可爲母﹐太極流行之炁﹐得則乳哺﹐皆屬大藥而自有別者。蓋太極爲兩造所自生﹐而此祖炁又太極所從出﹐得可結胎﹐故謂之母﹔流行之炁﹐乃太極內三才所發之炁也﹐在造物爲先天﹐在道爲後天﹐个中淸濁不齊﹐只可收作培養﹐故曰可作乳哺。中下之士﹐得此成胎﹐乃是幻影﹐非聖嬰﹐所以須行此後三篇功訣﹐愛爲辧別而詳述之﹐以明人品有不同﹑丹品有各別耳﹗﹞

蓋壬爲陽水﹐是虛無淸气﹐癸爲陰水﹐是藥老成質。丹家喜陽而不喜陰﹐癸水爲丹道所忌。故眞陽所生﹐乃有气無質﹐純陽之气也﹐稍遲則生質矣﹗生質﹐便爲癸水﹐重濁之物﹐豈能逆流而上升﹖此紫陽祖師有「鉛遇癸生須急采﹐金逢望遠不堪嘗」之口訣也。凡言癸生者﹐恐其生也﹐非喜其生也﹐勿錯認癸生爲陽生方妙。凡陽旣生﹐便當以眞意攝入中宮﹐與離中眞陰會合﹐便龍虎交媾之初功也。

﹝閔小艮曰﹕論丹道喜陽而忌明﹐所述洵屬不磨之定論。若爲養生而事﹐卽或過時﹐亦可勿棄﹐第別有功法﹐俟透巓後﹐惟一任散布周身﹐遂自忘形以養气﹐則涼趣到心﹐便化眞陰﹐暢於四肢﹑放歸百絡﹑滋潤筋節﹐亦屬培補色身之妙訣﹐惟切戒畱宮變飲云爾。太虛翁爲老年學道者言﹐有此一說﹐謂與石杏林眞人所雲歸復法相似﹐少壯之士﹐斷勿安此可也。﹞

丹經云「龍從火裏出」﹐謂龍生於離中也﹔又云「虎向水中生」﹐謂虎生於坎中也。作丹之法﹕其始也﹐以龍召於虎﹔其繼也﹐以虎而應於龍。當虛極靜篤之時﹐但將元神沈於炁穴﹐聽其自呼自吸﹐著不得一些作爲﹐及有意見功之心﹐務要悠揚自在﹐不可執著﹐反生不和﹐方合神用。日久之時﹐息不用調﹐自然充和。若要起身行動﹐必要閉目靜坐﹐聽其復歸舊穴﹐直待至靜而後起。切記切記﹗倘有不得已而起身﹐事過時仍補前功﹐亦是斡旋之法。

﹝閔小艮曰﹕謹按「其始」云云﹐乃卽《金丹四百字》之以「眞土擒眞鉛」也﹔「其繼」云云﹐乃卽「眞鉛制眞汞」也﹔「但將」云云﹐乃卽「鉛汞歸眞土」也﹔「聽其」云云﹐乃卽「身心寂不動」也。修丹功法﹐至要宗旨﹐已全備矣﹗學者未明龍虎﹐必須明師指點﹐方知是諭未煉時之心身也。此節口訣﹐在二聽字﹐一曰「著不得」﹐二曰「及有意」﹐戒之至也。曰「務要」﹑曰『不可」﹑曰「反生」﹑曰「方合」﹐何等叮嚀﹗又恐求效心切﹐故又有「日久」云云。我輩讀書﹐志在明了﹐何可艸艸滑過。舉世學人﹐都犯此病﹐爰贅數言﹐謹以奉勸﹐願同志有則攺之﹐無則加勉焉。古云﹕讀書具隻眼﹐不過精體焉爾。﹞

自冬至前﹐先期下功四十九日﹐而一陽來復於五陰之下﹐以此先天一炁點化後天之神而成陽神﹐此世間稀有之法﹐其微妙豈易言哉﹗但築基時培藥﹐與采取大藥功夫﹐各有分別﹐不可一槪混行﹐方爲明徹吾道者矣﹗

﹝閔小艮曰﹕按此先期下功﹐乃卽行夫克己也。蓋修至道﹐必自啟竅﹐此竅不啟﹐功難越入。然非運行能啟﹐必藉克己。已淨念自無雜﹐而志始純一﹐志念克一﹐玄竅必自洞敞矣。我師太虛翁言之詳矣﹗然恐存有期效心者﹐玆故不得已述有四十九日之說。學宜自問﹐苟心未淨﹐何妨起自夏至乎﹖且何妨起自上一年冬至前乎﹖此卽第一篇

「積久益善」之談﹐並非刻期定程者也。其培藥與采大藥功夫各別﹐前已注明﹐玆不復贅。第尙有一大疑竇﹐古今丹書罕述﹐是書亦不述及﹐不知誤了多少志士。得知不敢不辧。卽如白紫淸祖師《修仙辯惑論》﹐凡吾門下﹐已爲家弦戶誦之書﹐無如誦皆滑過者。疑竇惟何﹖一采字也。不知身體者﹐但如走馬看花﹐字且不疑﹐更何必辧﹖若求體認者﹐謂有作爲﹐盲參瞎訪﹐因墮旁蹊﹐翻置此論於腦後﹐是可悲也。《論》不云乎﹕「以身爲鋁﹐以心爲汞﹐以定爲水﹐以慧爲火」﹐又曰「以精神魂魄意爲藥材﹐以行住坐臥爲火候﹐以淸靜自然爲運用」﹐及言煉法﹐則曰「以身爲壇鑪鼎竈﹐以心爲神室﹐以端坐習定爲采取﹐以操持照顧爲行火﹐以作止爲進退﹐以斷續不專爲堤防﹐以運用爲抽添﹐以眞炁燻蒸爲沐浴﹐以息念爲養火﹐以制伏身心爲野戰﹐以凝神聚炁爲守城﹐以忘機絕慮爲生殺﹐以念頭動處爲玄牝﹐以打成一塊爲交結﹐以歸根復命爲丹成﹐以移神爲換鼎﹐以身外有身爲脫胎﹐以返本還原爲眞宗﹐以打破虛空爲了當。」何等明顯﹗是采取只在端坐習定﹐此疑不解﹐致有南轅北轍之誤﹐畢世無成﹐委諸福薄而廢﹐大可哀也。願諸同志﹐先體培字﹐乘𨿽有三﹐采取功訣﹐並無二說也。﹞坎離交媾

修眞之士﹐築基有效﹐不可懈弛﹐仍照前調鼻息﹑緘舌气﹑凝耳韻﹑閉穀道﹐四象和合﹐歸於虛無。務使身心不動﹐收後天之神﹐歸於眞人呼吸之處﹐守之勿失﹐與炁交合﹐自然虛極靜篤。忽覺海底蠕蠕而光透﹐渾似一鉤新月﹐掛於西南之鄕﹐如初三日月出庚方﹐此金气初現也。坎中有一點熱气﹐上衝心主﹐以意順下﹐由黃道穿尾閭﹑經夾脊﹑透玉枕﹑入泥丸﹑遊九宮﹐自上齶而下﹐溫溫然如滴水之狀﹐香似醒醐﹐味如甘露﹐目送於虛﹐意迎於無﹐自歸鼎內﹐此坎離交媾之妙也。﹝閔小艮曰﹕此歸復法﹐卽胎息入手功法。言「到虛極靜篤後﹐則有光透簾幃﹐似有一鉤新月」云云﹐成說如此﹐未必盡然。蓋有或現如粟如珠者﹐而現總在腹﹐曰坤位﹑曰庚方﹐不過發明金气初現耳﹗謂「有一點熱气沖心」﹐亦非定說﹐第須以意順下。至如原本「穿尾閭由黃道過玉枕」則大謬﹐定屬錯脫。得故攺以「由黃道穿尾閭」﹐再加「經夾脊透玉枕入泥丸」字樣。蓋按人身有三道﹕曰黑﹑曰赤﹑曰黃。黃道循腎前臍後中縫直升﹐是由脊前心後中縫直透泥丸者﹔赤道則由絳逆循﹑會黑附黃﹑順升抵鎭﹐復又會黑附黃而歸絳﹔黑道由海會赤﹑附黃逆循﹐穿閭而透枕﹐復由鎭位﹐會赤附黃﹑循額抵池﹐順下絳宮﹐復歸於海。三道蹊徑如此﹐而其得名之由﹐世鮮知之﹐其實身心意三寶是也。心屬幹﹐幹之本位在離﹐其色赤﹐故名赤道﹐實卽我身任脈也。任性炎上﹐學必使之下降。身屬坤﹐坤之本位在坎﹐其色黑﹐故曰黑道﹐實卽我身督脈也。督性潤下﹐學必使之上升。此之謂顚倒陰陽﹐蓋以督陽而任陰也﹐曰督曰任者﹐義取乾健坤順焉爾。意屬土﹐其色黃﹐故曰黃道。成說如此﹐个中玄義亦難盡說﹐卽如經以赤黑曰人道﹐而以黃曰仙道﹐其旨所在﹐何可勿悉﹖得門下陽林體釋《金丹四百字》甚爲詳晰﹐其釋曰「坎者身也﹐離者心也﹐坎離基者意也。坎在先天居西爲魄﹐至後天居北﹐是魄已流而爲精﹐今統先後天﹑混精魄爲一家者﹐身也。離在先天居東爲魂﹐至後天居南﹐是魂已顯而爲神﹐今統先後天﹑渾神魂爲一家者﹐心也。惟土居中央﹐會合四象﹐實爲先後天坎離之基﹐未嘗因先後天而變其所者﹐意也。上土舉以宅身﹑以收心﹐使身心意三者渾歸一處﹐不貳不息﹐鞠養成眞﹐以致盛大而能生物﹐豈非萬物已備於我﹑三界歸於一身耶﹗」其釋如此﹐舉以會體三道﹐了如指掌。呂祖曰「欲修仙道﹐先盡人道﹔人道不修﹐仙道遠矣﹗」泥丸氏曰「仙道人道﹐不外一身。」世人誤會﹐身外尋繹﹐無從著手。蓋昧赤黑爲人﹐人淨返白﹐乃可歸黃之義。太虛氏曰「丹道聖功﹐不外還返。」得體赤黑髮乎離坎﹐學事還返﹐必自離坎淘洗﹐務要後盡返先﹐凡自化聖也。而世學通病在於欲速﹐每每躐等取進﹐致有鬧黃驚疑之失。余於《天仙心傳》注中詳述矣﹗同志取以參之﹐知余非得已而故創此說也。此本頗有精義﹐信爲丹道家難得之作。無如輾轉傳錄﹐致有字錯句脫之訛。得不攺正﹐必有鬧黃等獘﹐關系非細。玆𨿽訂正﹐不爲詳述精義﹐後學尙難循行﹐或因此阻功﹐不可不慮。並將過玉枕「過」字攺作「透」字﹐以此玉枕一關﹐竅小而骨堅﹐一名鐵壁﹐學者後凡未化﹐若任踰越而降﹐必致鬧黃之害﹐小則腦脹﹐大則傷腦﹐其禍猶烈﹐不可不知。其下文「目送意迎」云者﹐乃收拾心目﹐同歸虛無也。其下篇「鼎」字﹐乃指正位凝命﹐勿遽誤會頭腦爲幹鼎可也。此爲胎息入手功法﹐然已不可輕視﹐苟不虛極靜篤﹐胎息斷不能得也。長春邱祖之小周天﹐正是此節所述﹐只是眞常不貳﹑心息相依焉爾。﹞

﹝小艮又曰﹕以上三篇﹐皆準原本﹐依文攺訂﹐均屬正傳無誤。以下尙有九篇﹐曰采藥歸鑪﹐曰周天火候﹐曰幹抻交媾﹐曰十月養胎﹐曰移神換鼎﹐曰乳哺三年﹐曰煉神還虛﹐曰待詔飛升﹐大都曲說支離﹐俱屬中下二品﹐斤兩卦爻﹐並雜以數息咽津諸說﹐全非上品功夫﹐與此書題不稱﹐系爲盲販串混。得閱再四﹐不禁心目渾搖﹐如是三晝夜﹐眠食幾廢。至孟冬十有四日﹐晨坐心動﹐執筆直書﹐不知機從何來﹐就題另述﹐去其乳哺三年﹐易以泥丸養慧﹐去其待詔飛升﹐易以與道合眞﹐共完九篇﹐掃去一切支離﹐直標正道﹐此卽我師太虛翁所謂人同心同之妙契矣﹗其原本九篇﹐不復並陳﹐恐礙學人心目﹐讀者諒之可也。﹞采藥歸鼎

旣得坎離交媾﹐已自身心混合﹐特未妙合而凝。此時目送意迎之際﹐仍以致虛爲體﹑守靜爲功﹑不計時刻﹐造至虛極靜篤﹐漸歸杳冥混沌﹑自然淵默之際﹐頓起雷聲﹐中似裂帛﹐卽是天根機動。登時丹田火熱﹑兩腎湯煎﹐得此證候﹐卽自全身頓於海底﹐目送轉閭﹐意迎上透﹐三關轟轟﹐龍雷如火﹐直上云衢﹐旋覺滃然﹐翕聚泥丸﹐卽是月窟風生。隨覺眉間﹐內湧圓光﹐不知不覺﹐經由鵲橋而下重樓﹐第覺味如冰片之美﹑薄荷之涼﹐沁人心脾﹐卽是絳宮月明。旋卽送歸土釜﹐是爲采藥歸還。曰鼎者﹐易象之卦名也﹐卽先哲丹訣內所謂「一時辰內﹐二候得藥」。還復默運周天火候﹐是謂四候封固。然所得者謂之玉液還丹﹐無形而尙有形可象者。紫陽眞人所謂「取將坎位中心實﹐點破離中腹內陰」﹐又曰「一粒復一粒﹐從微而至著」﹐卽此購料貯材之法訣也。

﹝閔小艮曰﹕此煉取谷神之法﹐卽是取坎塡離﹐謂取後天之坎﹐塡滿後天之離﹐以復完先天干坤本位是也。﹞周天火候

薛祖師曰「月之圓存乎口訣﹐時之子妙在心傳。」又曰「周天息數微微數﹐玉漏聲寒滴滴符。」此卽口口相傳之周天火候也。是以翠虛眞人云「萬賴風初起﹐千山月正圓﹐急須行正令﹐便可運周天。」此述石祖師之句﹐以徵薛祖師之口訣﹐教人行功於自然符合之密旨也。衡陽子以謂「凡煉丹﹐隨正子時陽气起火﹐則火力全﹐他時不然。蓋夜半正子時﹐太陽在北方﹐正人身气到尾閭關節﹐此時起火﹐又正值身中陰極陽生之候﹐以天地間之正子時﹐值人身之活子時﹐一齊發動﹐則內外相合﹐方是天人合發妙機﹐得以全盜天地之造化而成丹。」其說甚明﹐頗爲的確﹐𨿽得者不必盡然﹐尙堪以疏薛祖師心傳妙訣。第其所論周天之數﹐謂在自子至巳陽時六位﹐應干之策﹐共得二百一十六數﹐內除卯陽三十六數﹐應沐浴息火不用﹐實行一百八十數﹔其在自午至亥陰時六位﹐應坤之策﹐共得一百四十四數﹐內除酉陰二十四數﹐應沐浴停符不用﹐實行一百二十數﹔合成三百息﹐連沐浴總計之﹐合成三百六十息﹐閏餘尙有二十四數﹐卽爲三百八十四息。以釋「周天息數微微數」之句﹐固爲親切詳明﹐但將此息數﹐教人於行功之際畱心數計﹐則進火已嫌太旺而煩雜﹐其退符必至紊擾而失調﹐何異治絲而棼之﹖不與白紫淸行火進退﹑抽添沐浴之說異耶﹖要知薛祖師說了「周天息數微微數」一句﹐隨說「玉漏聲寒滴滴符」一句﹐以醒學人下手功訣﹐原教人諭息數於平時﹐準周天而神運。白紫淸謂以淸靜自然爲運用者是也。張紫陽所謂「火候不用時﹑冬至不在子。及其沐浴法﹐卯酉時虛比」是也。得故將原本圖說﹐以及鼻吸吞咽﹑陷掌輪位﹐種種瑣碎字句﹐全行刪棄﹐免得障人心目。只期學者功夫到此﹐但將「微微滴滴」字樣默會循行﹐自然意無滲漏﹐只覺心息相依﹐息調心靜﹐卽是玉液還丹告成之候矣﹗薛祖師又曰「聖人傳藥不傳火﹐從來火候少人知。莫將火候爲兒戲﹐須共神仙仔細推。」是可知不傳火者﹐正恐學人習用其說﹐而有礙於火候﹐故又曰「莫爲兒戲﹐須共細推。」學人要知藥卽是火﹐火卽是藥﹔自身心旣交而采取﹐則謂之藥﹔身心旣妙合以凝﹐而刻意保合太和﹐則謂之火。豈可以吸天風﹑吞地液﹑掐掌輪位﹑逐宮運行爲運周天之火候﹖幾同於唱籌量沙﹑撓亂眞意﹐竟犯火候爲兒戲之戒耶﹖吾宗學士須明辧之。

﹝閔小艮曰﹕世至中古﹐已鮮眞陽不破之身﹐是以立有坎離交媾﹑采藥歸鼎﹑周天火候三篇功訣﹐是爲玉液還丹﹐只是補還後天破漏之陽精陽气陽神﹐復與童身一般而已。若有妙齡聞道﹐卽肯下手﹐但先煉己築基﹐卽可乾坤交媾﹐自是最上一乘﹐實爲上品直截丹法。世無其人﹐不得不於上品丹法之中﹐插此中品丹訣三篇﹐以補後天之虧缺﹐方與童眞一體﹐乃可從事下文乾坤交媾功法也。若原本所載﹐顯是下品丹法﹐必非衡陽原筆﹐玆故刪去不存。﹞乾坤交媾

自上三篇功法言坎離旣交而成藥﹑采藥歸鼎以行火﹐行到周天滿足﹐則先天干坤之位已定。從此絕不可從形相推求﹐仍自虛其心以致虛之極﹐實其腹以守靜之篤﹐誠於中以自觀其復﹐自得凝然大定。純粹以精﹐勃然機發﹐頓失我與天地現存形相﹐第覺虛靈朗耀﹐無際無邊。一覺急收﹐登時冥息﹐卽自入於竅中﹐混混冥冥﹑不識不知﹑無聲無臭﹐斯爲大開玄關﹑深入一竅。頃久一點自落黃庭﹐才是先天气復﹐自然周流六虛﹐方知此身原是壇鑪鼎竈﹐心爲神室﹐我處其中﹐只是一个眞意。覺得气爽神淸﹑身和心暢﹐天地日月仍軟如綿﹐是謂金液還丹。只覺圓陀光爍﹐渾如元珠之在晶盤﹐其實無形無象﹐聖人所云「虛靈獨露」是也﹐先師所謂「乾坤混合完我太極者」是也。學士此際﹐更宜愼守精微﹐以此洗心退藏於密﹐無思無爲﹐自然虛而不屈﹐法爲十月養胎。白紫淸曰「片晌凝結﹐十月胎圓﹐旣無卦爻﹑亦無斤兩。」其法簡易﹐惟上士可以學之﹐甚易成者此也。十月養胎

前者靈丹旣歸神室﹐古人所謂「丹竈河車休矻矻﹐鶴胎龜息自綿綿」之候。王重陽曰「聖胎旣凝﹐養以文火﹐安神定息﹐任其自然。」正陽老祖云「不須行火候﹐鑪裏自溫溫。」杏林祖師曰「煉气徒施力﹐存神枉用功。豈知丹訣妙﹐鎭日玩眞空。」以上皆是養胎眞口訣。蓋以前𨿽得大藥﹐五彩並現﹐時人便謂之結胎﹐然未經變化也。是以仙師曰「丹田有寶非眞寶﹐重結靈胎是聖胎。」得丹之後﹐爲十月養胎之始。此後當刻刻操持﹑時時照顧﹐如龍養珠﹑如雞抱卵﹐暖气不絕﹐始得靈胎日漸堅固。一意溫和爲主﹐念不可起﹐念起則火炎﹔意不可散﹐意散則火冷。第令無過不及﹐惟以鑪裏溫溫爲是﹐別無他法也。若有作爲﹐危險立至﹐愼之哉﹐愼之哉﹗十个月功夫﹐自始至終﹐須得猶如一日﹐時時全此七情未發之中﹑刻刻保此八識未染之體﹐方謂修之煉之﹐而得以神全胎化也。如遇丹火發熱﹐存兩眉間有一黑球如碗大﹐收攝入於神室﹐其熱自退﹐不可不知。移神換鼎

十月養胎之功旣畢﹐則气足神全﹐嬰兒現相﹐旣出其胞﹐便可移神而換鼎。長春邱祖以爲卽由中宮﹐直升上黃﹔上黃曰泥丸﹐又曰天谷﹐人身至淸之境也。按此嬰兒﹐全是先天凝結﹐並非凡精凡气凡神﹐隱現隨心﹐金鐵能透﹐毫無透迹得體﹐曰胎曰嬰﹐諭義而已。薛祖故云「《太上心傳》存若嬰兒者﹐言須養若嬰兒﹐乃是假實證虛之慈旨。然而端陽有言﹕『法身已凝﹐神更宜定。』故有天谷之移居﹐非第取其淸﹐乃法自然。世昧其旨﹐故有出入隱現。學者仍自寂定﹐正位居體﹐不爲魂魄眩惑﹐而中外淸明。」蕭紫虛云「移神天谷﹐正以煉性。方其三華聚頂﹑五气會元﹑直有一刻萬幾之擾﹐而能端拱無爲者﹐慧以鎭之﹐乃有機到自寂之驗。然而學鮮保安者﹐每爲丹家述有陽神現形之神說以擾之爾。」薛祖故曰「大道無形﹐有何形相﹖大道無名﹐有何靈聖﹖種種名號﹐無上神說﹐無非卽此明彼﹐是卽假幻成眞妙用。而其致極之神功﹐全在移神天谷時煉之。無如此種交旨﹐世失其傳久矣﹗後學得之﹐愼毋視性學理論﹐與命無干。不知紫磨金身﹐卽是虛無一炁之所凝現爾﹐故能欲隱而立釋﹑欲現而立彰。」薛祖又曰「个中玄義﹐有能體會於大動大靜間者﹐乃可心領﹐莫雜擬議﹐凜之愼之。」泥丸養慧

泥丸爲一身之天谷﹐猶鬥之有北極﹑世之有天鎭﹐天之有玉淸天也。學旣神移天谷﹐別無功法﹐一雜作爲﹐立墮幻妄﹐先哲言之詳矣﹗法惟冥心而寂定者。蓋以人尙寓形在世﹐眞我未化﹑眞神未全﹐未能如星斗之歸其有極﹐更未能如諸天之三境同淸﹐且猶與天鎭未能合一也。天鎭無我﹐我尙有我。天上鎭星爲大塊眞金所結﹐塊而非塊﹐故能一順天心﹑隨生隨化。我人學煉金丹﹐全憑我之眞我法身﹑眞神凝結。旣得大造精一點化﹐上棲天谷﹐決應法鎭以順天也。鎭能普照三才﹐我亦普照三才。第我只照一身之三才﹐苟不內外消忘﹑自在無我﹐何能貫徹三界﹑隨地順天﹑動靜如一﹑聚散不貳﹖此固非無神慧者所可冀及﹐亦斷非專恃神慧者所能永保也。薛祖故曰「純陽有云『法天象地』﹐談何容易﹖不假虛極靜篤﹐萬難居塵出塵。然而得致之者﹐端在入塵磨煉﹐所謂靜以養慧﹑動以煉慧也。」杏林注曰「但恐識不破﹑撇不下﹐故須加煉。」愚按煉法﹐止不外一誠字。誠者﹐非自成己而已也﹐所以成物也。是故誠於靜者神自明﹐誠於動者性自澈。性澈而神自大定﹐天下無撇不下之凡情﹔神明而性自圓通﹐天下無識不破之物理。此眞物格知致而意以誠﹐其心之正﹑身之修﹐有不期然而然﹐如響斯應者﹐乃爲養慧﹑煉慧之眞祕妙訣。其中不可以知知﹐不可以識識﹐並不可以神神﹐惟安定我不神之所以神﹐卽造自誠而明之本性也。有命也﹐君子不徒爲性也﹐是卽煉神之功用。進造還虛﹐基在是矣﹗煉神還虛

前乃定能生慧﹐核卽靜極而動﹐有虛而不屈﹑動而愈出之妙。得大知慧﹑具大神通﹐但使常動而不還﹐則慧何能保﹐而神何能不疲﹖祖師故又有煉神還虛之訣。其訣卽於羣動之中﹐獨抱靜觀自得之趣。存此身世﹐至廣至大﹐个中气機﹐隱現無常﹐皆我一體。觀彼凡夫﹐身處其中﹐渺如一栗﹐與世浮沈。我則獨體眞常﹐物來順應﹐旣不忤物﹐亦不廢物。凡夫七情八識之隱隱現現﹐無非梵炁之彌羅。我獨擅我浩浩元精﹐融化得虛空粉碎。第覺物我一貫﹐咸乘六气而周流﹔凡聖同天﹐更無形神之分別。寄平地成天之符命於帝主﹐而我不宰其權﹔任存神過化之應感於气機﹐而我不期其效。一如日月之容光必照﹐而日月無容心﹐斯能亙古今而常明﹐歷萬劫而不敝。曰煉曰還﹐如是而已。謂曰煉還﹐仍假法也。善還虛者﹐一如得魚而忘筌焉﹐可也。煉虛合道

前曰還虛﹐已到物我無間地位﹐尙有物我之見存焉。此見不除﹐克己未盡﹐必須百尺竿頭﹐更進一步。祖師尙有煉虛合道一訣﹐得之方能與道合眞。蓋以此世此身﹐終屬幻影﹐可見可聞﹐若不破此虛空﹐仍存此實彼虛﹑此虛彼實之邪見。此見不除﹐終難保無薄蝕之患﹐一遇世緣忤犯﹐復墮擾鑲塵寰。憧憧往來﹐朋從爾思﹐何能絕念忘情哉﹖法惟眞幻兩忘﹐一任自然﹐乃自合道。謂曰煉者﹐只有「打破虛空」一句﹐登時道合自然。夫此道也﹐譬如閻浮之通衢大路﹐萬物並由之﹐所謂「周道如砥﹐其直如矢」﹐只患目不明﹑足不健﹑志不專﹐何患造詣之不抵其極哉﹖無如世失其道﹐而中無隻眼﹐兼被邪師盲販妄指蹊徑﹑妄予柱仗﹐甚有南轅而北轍者。太上憫之﹐復生衡陽李公﹐述此金丹節次功夫﹐而又爲道販竊眞雜僞﹑欺世營私。殊不知此道之在人心﹐不分三教﹐不問何宗﹐大家有不可磨滅之良知良能﹐直貫乎太上之心傳。衡陽系出南宗﹐得叨嗣北宗﹐同屬呂祖門下﹐師本一家﹐言豈有異﹖遭覯此書﹐惜其眞贗錯雜﹐爲之補綴成編﹐宛如一室寤言﹐同聲相應﹔卽擬惠諸後學﹐以副同气之相求。惟願後之學者﹐得此心傳﹐毫無假名托諭之疑﹐又無勞神苦形之迹。一心靜定﹐直見本來﹔一念不生﹐輪回便息﹔塵沙惡業﹐隨念消除﹔等與羣生﹐同淸靜果。何等直捷﹐何等快活﹐更何所憚而不肯直下承當耶﹖功造其極﹐自能全受全歸﹐黃帝失珠得珠﹐曾子啟手啟足﹐皆了此煉虛一著完成之候也。三教門人﹐當共可以恍然諭矣﹗與道合眞

功至煉虛合道﹐更無功力可施﹐衡其學力﹐以際聖人知命耳﹗順之等級﹐惟期於語默動靜之間﹐冶煉純熟﹐則事不勉而中念﹐念不思而得﹐從容中道﹐自世人觀之﹐但見語卽成爻﹑默則成像﹐動與天俱﹑靜與天遊。自然八百功圓﹑三千行滿﹐如仲尼之從心所欲﹑堯舜之從欲以治﹑孟子所謂天民﹑釋氏所謂大乘金仙﹑吾宗所謂上品天仙。用行於世﹐而國治天下平﹔動而世爲天下道﹐行而世爲天下法﹐言而世爲天下則﹔遠之則有望﹐近之則不厭。神證太虛﹐則無不持載﹑無不覆幬﹔並育萬物而不害﹐周流六虛而不宰﹔與天地同其闔辟循環﹐不與天地同其缺陷休戚。吾師所謂「羲皇齊驅﹑元始比肩」﹐其實與羲皇元始渾化於無垠矣﹗原本此篇題名待詔飛升﹐云於此際﹐必須積功累行﹐以待天詔下降﹑鸞鶴來迎﹑飛升沖舉等語﹐是渺小見解﹐仍爲中下二品丹成之效﹐未足以證上品丹法﹐故並攺之﹐學者幸毋疑焉可也。古法養生十三則闡微

一曰﹕兩手握固﹐閉目冥心。

人身一心耳﹗而其名有三﹕心之本位曰人心﹐其神腦注曰天心﹐其神腹注曰地心。其用有三﹕天心生精﹐地心生气﹐人心生血。欲收人心﹐必須握固。握固者何﹖以兩手大指尖﹐各掐兩手亥子紋間﹐而以四指包握大指成拳形是也。蓋心乃至靈之物﹐但一著想﹐卽住想處。況心具陰陽﹐其理奇而耦者﹐本位之心也。稽其寄宮﹐乃在兩手之心﹐一經掐夫亥子紋而握固之﹐則我之人心得住於本位矣。心居本位﹐則一身之气鹹自相拱護﹐不勞招聚而自相聚於絳闕上下四傍也。凡夫後天之气﹐其質潤而溫﹐凡其聚處﹐如雲如霧。然於本位﹐則其如雲如霧之物﹐必先化而爲液﹐下滴點心﹐便化爲血。其間時候﹐諒非頃刻而化而成﹐是以握固之後﹐便應冥心。冥心須久﹐久則方妙﹐於是知養生家之所以必握固﹑必冥心也。我言行是功﹐必須功夫長久些者﹐一以心靜不易﹐而欲令其安然而冥﹐則尢非易﹔一以心冥而安﹐斯爲眞冥﹐而一身之气來朝。其朝絳闕也﹐諒非一朝便能化液﹐苟非聚之久而周﹐則如雲如霧之效不現。且必吾心冥而安也﹐則其所聚之气亦始和之極﹐然後得有變化之機呈焉。此一定之理﹐柰何有馬到成功之想乎﹖聞之師云﹐世人中宮痰飲之多釀成痼疾者﹐無他﹐每於食後脾倦﹐或瞪目呆定﹐或閉目冥定﹐其在絳宮上下四傍之气亦隨而擁護之﹐亦有如雲如霧光景﹔但不到化液而起﹐或卽到化液之後﹐彼不知內養之訣﹐而徒知便安一層﹐則所滴之液﹐不點入心而傍落於中脘左右﹐則成痰﹐久久積多則成痰飲癥。世之修養家亦多此停飲之癥者﹐無他﹐於冥心一功上不加功﹐略行香寸許﹑或半寸許卽行他功﹐其靈液未化血而中止之故耳﹗我深悉此病﹐故每勸人於此一步功上﹐著實加功。今故不憚煩而疏說如右﹐見者幸勿視爲常談而忽諸﹗噫﹗行得液滴化血之後﹐不接行調心之訣﹐則又將釀駭人病出矣。其說則剖陳於後云。

二曰﹕舌抵上齶﹐一意調心。

夫人一身皆心也﹐虛處者心之體﹐實處者心之用。此之體用﹐乃貼粗淺一邊說﹐其妙義乃气血焉﹐以一心之所主者﹐故曰一身惟心云。古先哲教人修養﹐而於閉目冥心後﹐繼以舌抵上齶﹑一意調心者﹐旨何在乎﹖舌爲心之苗﹐舌抵上齶﹐則心之神便隨而上注。蓋神爲气帥﹐气爲血將﹐如是一作用﹐則我神已上居夫乾元﹐其中已具有存想泥丸一段妙用在其間矣。此不過略一存想我泥丸﹐或者有明晃晃气象﹐我則卽用此明晃晃一光﹐徧將我身前前後後通體一罩﹐繼卽從事下句加功。其所謂加功者﹐不過先調息﹐看我气息隨此光﹐自頂自口﹑自心自腹﹐次則繼以虛其頭﹑虛其心腹﹐是卽存虛妙訣﹐妙訣之妙﹐在於存其虛意﹐而步步自裏達外焉。謂之調者﹐有不虛處﹐以意虛之﹔有不通處﹐以意通之﹔有欲達外而若有墻壁緊向裏迫然者﹐我則以意一散一松﹐則其中气象自能疏暢焉﹔或若有物兜住我气機如被网鎖然﹐我則以意一放一松一脫﹐其訣在放心於無何有之鄕而已。此又在行之者之能心領神會焉。此之謂調﹐此之謂一意調也。聞之師曰﹐世多染吐絡血與夫赤濁腸紅赤帶者﹐其病類由如上所云。飲食困倦後﹐得養血化妙矣﹗無如所化未行於絡﹐未藏於肝﹐未統於脾﹐蹶然而興起酬應焉﹗其血橫行而無歸﹐積而外發﹐遂成等等癥﹐不勝駭人。世之養生﹐初行功時﹐無不見效﹐已而忽得等等之癥而中止者比比﹐此非別有故﹐蓋於調心一功不加暢行耳。我亦深悉其獘﹐故不憚煩而詳論之如右。

三曰﹕神遊水府﹐雙擦腰腎。

蓋血爲精本﹐精爲气源﹐而使之血化精﹑精化气者﹐神不遊夫水府﹐則水冷而不化﹔其所積畱於下部間者﹐乃頑液﹐並不得謂之精也矣﹗古人有言﹕腎暖則生精﹐心涼則生血。味斯二語﹐則神之遊夫水府也﹐非惟益乎腎﹐亦且利乎心矣。其訣惟何﹖將我目光內導心气﹐從我心後分注兩腰﹐各盤旋於左右兩腎之間﹐則凡所生血﹐卽隨气降分注兩腎﹐經我目神注旋不已﹐暖气自生﹐漸漸大熱﹐如沸如炙﹐則隨降之血立化眞液﹐而色純白焉﹐此一物蓋卽世人所謂精者。然此一物不經夫兩腎大熱﹐如沸如炙﹐以至各於左右大熱﹐會前升入臍輪﹐再加非常眞火大煆一場﹐此物僅隨向所積液伏於膀胱左右耳﹗相火一動則油然走泄﹐是卽世人所患遺精與白濁也。訣惟加功於兩腰腎﹐使彼腰腎常大熱﹐則臍輪一關自得大熱﹐而精自化气。其世有赤濁赤帶之癥者﹐由所降心血達至於腰﹐未經眞火一烘﹐卽隨气流膀胱隱伏而滯﹐後感外邪﹐一引而出﹐男曰赤濁﹐女曰赤帶云。於斯可悟雙腎之不可不加擦﹐而神必腎遊之妙義矣﹗然不標曰神存神運神摩神旋﹐而曰雙擦腰腎者﹐以人初學﹐其神不靈﹑其气不旺﹑其火不足﹐其一身之關竅脈絡﹐半有積痰壅阻其間﹐引之導之﹐未易領教﹐則效不可必而病可因積﹐故不得已而教之以手擦焉。嗚呼﹗此先輩渡世不得已之苦心﹐故立言止此。然有因而薄視之﹐以爲事非內運﹐有爲外功﹐置之勿行﹐以爲有志﹐遂有等等病生﹐卒因功廢。惜哉﹗余深洞悉其妙﹐且又洞悉世之流獘﹐故不憚煩而爲縷詳於右﹐見者幸勿視爲常談而忽諸。但凡行是功者﹐擦勿用力﹐惟以心隨掌轉﹐自外達中﹐周而復始﹐不計擦之多寡﹐總以大熱爲妙﹐愼勿如俗僧之了誦《受生經》﹐虛行故事爲戒。何以故﹖人之一身﹐血气旺則無病得染﹐而神爲气血之主﹐又以气血爲養神之本。气血之爲一身寶也﹐人人知之﹐而不知所以養之﹐故日就月衰﹐而回瀾無計也。果能從事夫上所言﹐而又能實心實力﹑恆久不廢﹐何長生之不可踰及哉﹖

四曰﹕心注尾閭﹐頻聳兩肩。此段功夫﹐乃爲初行上言輩救獘之法﹐亦養生家必行之作用也。蓋心者神之謂也﹐果如上言而極行之﹐其眞炁自能攻穿尾閶﹐暖气沖脊﹐層層烘升﹐自達巓頂﹐原無事乎心注而頻聳也。但彼初學之士﹐眞气旣衰而神力又薄﹐其尾閶之關閉塞而勿開﹐夾脊之節二十有四﹐其間積痰﹐節節有之﹐苟不仗此有爲作用﹐其穿關也固不易﹐而欲節節通升﹐焉能無阻﹖然事又不可中止﹐倘此尾閭不開﹐則所有精不固﹐而所降畱之气﹐豈肯安駐腹間﹖不變爲腹脹脇疼﹑肛癰痔漏﹐則變爲气忡心怔﹐小則亦必變爲牙疼眼赤頭眩等癥。幸而關穿脊達﹐倘或中住﹐則有發背對口腦疽等患。是以先哲開此不得已有爲作用﹐以解種種之厄。其訣乃一意神注尾閭﹐而於糞門作忍大便勢﹐其气則縮而提矣。如是行之﹐尾關必開。我則以頭稍向前面﹐而又用意自下提上﹐聳其兩肩﹐則其气自從夾脊節節上升﹐升一節則加一提聳之功﹐直覺此气已到玉枕骨間﹐則可從事於下文之所示也矣﹗此一段功夫﹐稽卽丹經所稱黃河逆流一步玄訣。然其關有三﹕尾閭一也﹐夾脊二也﹐玉枕三也。今猶三關僅通其二云﹐我故曰過此關尙須從事於下所示者﹐以有玉枕一關耳﹗五曰﹕目視頂門﹐叩齒攪口。

曰目視者﹐非以開眼視之﹐乃之眼合著﹐其目則向下而使其气上達﹐有如神在深淵而一意上注之法﹐如是視則得矣。標曰頂門﹐要使學者察其气升己過玉枕與否耳﹗然其間猶有一段大玄大妙﹐養生家必行一祕﹐藏而未之泄。其訣惟何﹖亦仍在頂門兩字間也﹐頂者極髙之謂﹐門乃天門。謂當導引此气﹐卽從玉枕關直衝上去﹐存衝到天上﹐要覺有窅窅冥冥﹐而日月星辰猶在我神光之下﹐方謂之足。如是﹐則我身後天濁气化爲先天淸炁矣。如是後﹐方從事於叩齒攪口一功﹐斯無拖泥帶水之獘焉。然我所雲天門者﹐非指上天之門﹐原是我之頂﹐而上通天气之門耳﹗此一門也﹐我身天罡眞炁之所駐者﹐其炁下臨﹐羣陰悉化。此關一過﹐則我身所具三關將勢如破竹﹐有不待兵將焉。此修養家至寶之物﹐而欲得此一炁﹐非從破關直衝﹐上接天上之天罡﹐則此炁凝結於頂門﹐不爲我用。卽或世從別法精修﹐亦乘雲馭空﹐而神從天目出者尙矣﹗然猶是神仙一門也。惟得此炁而進修之﹐自有白日沖舉之妙﹐我師言之詳矣。故於此關﹐猶詳述如此。至如叩齒攪口﹐不過聚神引津之小作用耳﹗然於養生家則大有所補云。陶貞白《眞誥》載有一夫﹐不解修煉而壽踰百歲﹐嶽吏不敢近其所居。察其故﹐彼有風疾﹐其齒常自相擊﹐乃疾使然。然於道﹐凡人叩齒則身神畢集者﹐彼夫之齒𨿽因風常擊﹐而其神無敢或離﹐則其關竅得護甚固﹐故身有光焰﹐鬼不得近。有以夫﹗《眞誥》所載如此﹗至夫攪口者﹐以人舌下有二竅﹐一通心﹐一通腎﹐丹經所稱水火華池是也。以舌攪之﹐其液自出﹐且默以引所後升之气到口﹐以便吞咽﹐我故曰大有所補云爾。

六曰﹕靜運兩目﹐頻頻咽气。此一段𨿽爲初學說法﹐然其寓意亦精玄也。其曰靜運兩目者﹐所以聚神也。以所升之气已過玉枕﹐或已降注口中﹐則自有甘露隨下﹐我必與舌攪得津同咽矣﹗而有餘气﹐尙因叩攪﹐停駐泥丸。我則從事運目﹐自得潤而熱而涼﹐其神光圓白如珠﹐得懸於目前空際。而下曰頻頻咽气﹐不曰咽津﹐其旨玄矣哉﹗蓋彼初學﹐陰液多而陽气微﹐慮有他變﹐咽气所以助陽也。令彼下田得有常熱之妙﹐而身中水火始均﹐此補偏救獘之妙祕也。稽之丹書﹐自明斯理之非妄云。故我師謂此說﹐縱己超夫玄境﹐此段功夫亦不謂之虛勞焉﹐況初學乎﹗何以故﹖丹道以陽爲宗者﹐。補陽卽以除陰。經曰﹕分陽不盡不成鬼﹐分陰不盡不成仙。卽此可悟矣﹗我願見者循行勿疑是囑。第所咽气﹐不到下田﹐不可中止云爾。七曰﹕澄神摩腹﹐手攀兩足。

此一段功夫﹐𨿽爲初學而說﹐而藏有火土相生﹑三家聚會之妙義也﹗有補土燥濕之功﹐有聚气會神之妙﹐有五行會宗之用。夫神澄則濁質附土﹐摩腹則气運土馴﹔手攀者必俯其身﹐則腹貯淸炁﹐必自穿尾而達乎泥丸。兩足承攀﹐故直其脛而外挺其气﹐達出必足﹔旣而受攀﹐則足心陽气必自腳背而升﹐上至尾閭﹐隨其腹穿之炁而同升夾脊焉。此其中妙義﹐蓋有不勝述者。核諸下文所述﹐其妙義自知不虛焉。

八曰﹕俯身鳴鼓﹐數息凝神。

曰俯身﹐承上法而加以無爲一用焉。蓋覺兩足之炁已從尾閶穿上﹐故放卻兩足﹐以手捧頭﹐掌掩兩耳﹐以指向玉枕下擊之﹐其聲如鼓﹐故曰鳴鼓。鳴鼓何﹖所以致靈也。俯身而鼓﹐所以召我陽神﹐自背而達上﹐所謂乘槎達漢之一法也。逮至數息﹐則又直身而坐行矣﹗蓋斯時也﹐神咸集於泥丸﹐將俯而聽政矣。而返行數息﹐何也﹖泥丸乃聽政之府﹐而燕息還在中黃﹐要知數息之時﹐我之陽神﹐業已退休土府矣。其數息也﹐所以進陽火也﹐此卽息息歸臍之妙﹐又卽所謂安不忘危之道。故其數息之訣﹐不計數於升際﹐而著存於將降之候﹐則能息息歸臍焉。故卽繼之以凝神之道﹐此蓋借數息一法爲凝神作用云爾。

九曰﹕擺腰灑腿﹐兩手托天。

此一段乃靜極而動之妙用﹐蓋非淺見一流所能測也。殆以加意凝神之後﹐我身气機有所阻住﹐故必先行緩步﹐或十步或二十步﹔退而坐擺我腰﹐或九或十或十五﹔起而灑腿﹐左右咸如擺腰數。繼卽加以托天﹐數則或三或五﹐其起也緩﹐其落也如之﹐總以骨節通暢﹐而不致气粗爲妙。

十曰﹕左右開弓﹐平心靜气。

此一段無甚深義﹐學者但依法循行可也。

十一曰﹕無我無人﹐心如止水。

此一段似貼性功一邊﹐而實煉命家腳踏實地之奇驗焉。如每行功無此一步﹐斷無成就之理。其法總如初步行功﹐加以一塵不染﹑萬籟皆空之志行去﹐自得此眞實境界。如果到此﹐而時候又久﹐其去大道也不遠矣﹗

十二曰﹕徧體常暖﹐晝夜充和。

功夫到此﹐去仙近矣。然其所以致此者﹐還從上文來也。蓋非可幸致者。

十三曰﹕動靜不二﹐和光同塵。

至此已超出地仙之上﹐並非水仙境界。其所俟者﹐牟尼寶珠耳﹗殆非累行功圓者所得跂及者矣﹗

以上十三則﹐名目尙矣﹗大約養生家之所宗者。行之者未得其訣﹐每有獘生。今據師傳﹐核之丹書﹐合而發之﹐名曰《闡微》。其言粗淺﹐其義精深﹐凡夫龍虎坎離卦爻斤兩之說﹐槪不理采。從事斯道者見之﹐我知其必不鄙而遐棄也。嘉慶戊寅仲冬月望日金蓋山人小艮氏纂於婁工工次。管

窺編

小艮曰﹕余聞之師曰﹕讀書貴體味﹐尢貴具隻眼。今味其摘述《修仙辯惑論》曰﹕天仙之道﹐至簡至易﹐而曰上士可以學之何也﹖蓋本老子「上士聞道﹐勤而行之」之意也夫。夫所謂上士者﹐其稟也純﹐其志也一﹔物欲不能蔽其性﹐利害不能動其中﹔能常置其心於無何有之鄕﹐而屢攝其身於𨿽死猶生之境。故自百折不回﹐守行其混然無二之功﹐此其所以可學也歟。不然﹐以身爲鉛﹑以心爲汞﹑以定爲水﹑以慧爲火﹐其法簡易﹐何等直捷﹖不有卦爻﹐又無斤兩﹐𨿽有智巧﹐無所用之﹐則凡至愚至蠢亦可舉而學之矣。要如斯道也﹐成惟仗夫慧力﹐故曰上士可以學之。

其以身也比之鉛﹐其以心也比之汞﹐精哉斯諭也夫﹗夫鉛得汞合則鉛柔﹐汞得鋁合則汞死。以之諭夫身心﹐身心合並則有治驗焉。蓋身得心守則身暖﹐心得身依則心安﹐身暖心安則修有把握﹐不覺其勞。此眞是下手第一著妙訣﹐而又是徹始徹終不捨之恆法。久而久之﹐始得形神俱妙﹑與道合眞也。

若夫以定爲水﹐以慧爲火﹐只是兩種作用﹐而水火在其中矣。其定也﹐萬籟皆空﹐湛然常寂者是﹔其慧也﹐念起卽除﹐無微不燭者是。

至夫以身爲壇鑪鼎竈﹐以心爲神室﹐其旨玄矣。若以此身爲色身歟﹐則壇鑪鼎竈如何安置﹖循而行之﹐不流於地仙﹐則鄰於水仙矣。若以此身爲非色身歟﹐則壇鑪鼎竈又將外設﹐循而行之﹐不流於外道﹐則鄰於鑪火矣﹗況明示之曰身﹐則非外設也。蓋所謂壇鑪鼎竈者﹐諭詞也﹐其身則法身。所謂法身者﹐是色身而非色身﹐非色身而卽色身﹐視之而不見﹐聽之而不聞。故謂可以見見者非﹐可以聞聞者非﹐其必冥其聞聞而聞﹐冥其見見而見﹐斯眞法身矣。然則此說之心﹐可舉而爲神室者﹐其非汞諭之心也明矣。然則斯心也﹐何心也﹖其卽儒之仁心﹐釋之佛心﹐吾道謂之天心是也。亦當冥其見見聞聞﹐而始得見得聞也。其大無外﹐其小無內﹐混焉穆焉﹐造次不可離﹑顚沛不可失也。故曰煉丹之要云。

進而味其言采取也﹐曰端坐﹑曰習定﹔言行火也﹐曰操持﹑曰照顧﹔言進退也﹐曰作﹑曰止﹔言堤防也﹐曰斷續﹑曰不專﹔言抽添也﹐曰運用﹔其言運用也﹐曰淸靜自然。於火候也﹐則曰行止坐臥﹔於藥材也﹐則曰精神魂魄意。他若言以眞气蒸蒸爲沐浴﹐息念爲養火﹐制伏身心爲野戰﹐凝神聚炁爲守城﹐忘機絕慮爲生殺﹐念頭動處爲玄牝﹐打成一片爲交結﹐歸根復命爲丹成﹐移神換鼎﹑身外有身爲脫胎﹐返本還源爲眞空﹐打破虛空爲了當。若是而示﹐眞所謂和盤托出者矣。遇而不行﹐行而不勤﹐終成下鬼﹐惜哉﹗

小艮曰﹕聞之師﹐上所錄固已和盤托出矣﹐而究宜摘味其旨﹐斯不負聖師宣示之慈衷焉。

其曰端坐習定者﹐蓋先具恭敬之心﹐如迎大賓﹐然則不落昏迷之境。其間調心閉息之功﹐諒必周致﹐一旦人法雙忘﹐此之謂定。繼或念起﹐復加放下﹐如是起﹐如是復﹐一而再﹐再而三﹐此之謂習定。

其曰操持照顧者﹐其義有四﹐而其用也惟二。四者何﹖操貼行﹐持貼止﹐照貼坐﹐顧貼臥。凡人於行動之際心易外馳﹐於無事之時心易怠忽﹐於靜坐之際心易昏迷﹐於倦臥之時心易遺忘﹐故聖師標示惟周。二者何﹖操持之功﹐乃須用力﹐惟於神安下極之際﹐有求援於中上處﹐斯須用此二字。至夫照顧之功﹐乃不用力者﹐宜用於神棲上極之際﹐斯爲得法云。

其於進退也﹐曰作曰止。然此作止二字﹐莫作用功停功二義解﹐乃指進陽火退陰符而說。所謂作者﹐行進陽火之義﹔止者﹐止退陰符之義也。所謂進陽火者﹐非進呼吸之气﹐乃於息調之後﹐降存之時久﹐有如閉息作用然。所謂退陰符者﹐微以意向後一退﹐而我卽從事於萬緣放下之功耳﹗

其於堤防也﹐則云斷續不專。此卽所謂斷者續之﹐不則專之﹐是乃堤防之義云耳﹗蓋指因爲事阻而斷﹐則云續也﹔若因帶行他功而疏其功焉﹐則捨他功而仍專於一﹐乃爲不則專之之義云。

若夫曰以運用爲抽添﹐則卽認其前說所云「淸靜自然爲運用」句﹐兩相證注﹐卽朗然矣。至如沐浴養火等等口訣﹐卽依文直行﹐可無他慮者﹐故不必贅注云。惟夫未後「念中無念」句﹐大須體貼﹐蓋指夫凝神靜定等功﹐全仗眞念。所謂眞念者﹐卽夫操持照顧之眞念焉云。天

仙心

傳太虛氏授後學閔一得小艮氏纂述自

序

原夫運限無常﹐世運之通否﹐道運之明晦﹐其機由人﹐天地因而運轉者。中古以上﹐人各完神﹐運無或蹇﹐道無或晦也。方今世尙﹐羣務形聲﹐力掃虛寂。其獘啟自導師﹐初由訛會微言﹐忘卻純﹝音整﹞情則墮﹐以致自誤誤人﹔繼而挾詞以利己者﹐起而附和之﹐從而招招焉﹐以致學者大半墮其術中﹐死而不悔﹐全不悟妙有妙無﹐眞實之相循﹐聖人特藉以觀其竅妙。故其爲用也﹐無情有情﹐惟一非二。近世導師﹐見不及此﹐學士亦悟不及﹐由是相習成風﹐乃流致下元之否憊﹐身世道運﹐殆有不可問焉。造物者固莫可如何﹐惟人爲造物之至靈﹐欲挽此運﹐惟先自法古之聖人而已。法古惟何﹐我國有羲皇﹐西域有能仁﹐東土有太乙﹐啟蒙養正﹐以淑人心﹐垂有微言﹐以教後世。三教經文具在﹐洗心以讀之﹐自知世身非二﹐性命一物﹐方知主夫世者人也﹐而主夫人者神也﹐三才一貫﹐義則如此。太乙不云乎﹐人身一世身﹐心卽天也﹐身卽地也﹐念卽人也﹐誠正修齊﹐以至治平﹐毋勞分理﹐端自淨念返誠而已。上古至人﹐治世功法﹐不出身外體制﹐並勿念外維持﹐惟自盡已以爲功﹐卽使人人盡已以爲學﹐何等簡易﹐何等宥密而自在哉。其得使人盡學已由自者﹐學尙虛寂志念耳﹐所謂天下之本在國﹐國之本在家﹐家之本在身是也。愚更爲盡其說﹐以爲身之本在心﹐心之根在神﹐神非虛不靈﹐非寂不寧﹐不靈不寧﹐神何克純。是以學尙虛寂﹐運道惟神。三代以後﹐人競功業﹐以爲有徵足信﹐適開機械詐僞之端﹐由是道運以晦﹐而世運日否。呂祖憫之﹐肇啟醫世一宗。我祖泥丸李翁﹐默相輔相。無如世逐澆漓﹐羣染污濁﹐惟於億億萬億中﹐得一我師太虛翁﹐宗承無替﹐克守虛寂﹐而行合中庸﹐不尙功勛﹐而因心則友。及至乾隆丙午﹐余始得耳食於玄蓋洞天之大滌洞﹐神人瞿蓬頭﹐默相證授於不識不知之天﹐銘之心版久矣。玆特自愧學不如師﹐不克振無字之心音﹐傳之學者﹐纂此三冊二種﹐總名《天仙心傳》。後學承之﹐果能鎔一而神化﹐無不竿立而影現。揭其總持﹐不外虛寂恆誠四字而已。四字所宗﹐自完神始﹐卽以神完爲究竟之學焉﹐誠不過以神爲身世主耳。道光甲午新正下浣一日金蓋山人閔一得謹序。自

述

師傳天仙功夫﹐余於乾隆丙午歲﹐耳食於玄蓋洞天。心襲以藏之者﹐迄今四十有七年矣。屢述與人﹐食之者寡。天涯海角﹐已踏破乎鐵鞋﹔萬載千秋﹐徒勞神而久視。深恐委師傳於艸莽﹐用敢壽口訣於棗梨。惟是初學之士﹐或心性未純﹐關竅莫啟﹔或情塵久攪﹐錮蔽方深。法惟先事洗滌﹐繼事存思﹝存是存想﹐思是精思﹞。倘有中阻﹐𨿽因後天物滯﹐究因雜念中肆﹐以致眞炁隱藏﹐關竅閉塞。上士於此﹐惟有不事搬運﹐但崇止念﹐晉造自然﹐終始不貳﹐自還先天﹐身得晶若。故欲還先天﹐法惟一竟虛寂﹐念中無念﹐自然後天气寂﹐先天仍現﹐元炁仍行﹐身中關竅﹐豁然洞開﹐惟覺五色神光﹐億萬千聚。此系攢簇五行之實據﹐學士不爲驚惶﹐不爲喜悅﹐亦全憑眞一不貳﹐遂得凝然大定。純粹以精﹐仍以眞一育養﹐功圓行滿﹐梵炁彌羅天地﹐元胚模範十方。謂其現而顯諸仁也﹐豈知其貫三淸而上下﹐太極本無﹔謂其隱而藏諸用也﹐豈知其乘六气而周流﹐至虛不宰﹐坐鎭太虛眞境﹐長爲無極金仙﹐謂其將升證也。更何天階之可升﹐正不知我之爲太初玉淸﹐太初玉淸之爲我矣。無如世尙逐物﹐得此簡易功訣﹐退仍惑而自棄。其病在自晦萬緣放下一句﹐終身無從入手。卽有不晦此句﹐但略掃除片刻﹐自謂中已寂虛﹐據事迎罡一訣﹐闖入黃中﹐夾帶後天凡神凡气﹐坐塞身中玄竅﹐何殊運水擔泥﹐塡塞崆峒仙境。縱使後來竭五丁大力以辟除﹐而泥水畱痕﹐究難洗滌。卽能洗滌漧淨﹐而羲鞭不停﹐日月云邁﹐其能抱道而終者﹐已屬吾宗之種子。若竟半途而棄去﹐幾同畏噎而廢餐﹐可不憫哉。吾故以先師之心傳﹐錄傳於世。今將錄諸本﹐而復以萬緣放下一句﹐爲學者再扣晨鐘。道光十二年閏重陽日金蓋山人閔一得述。內篇﹝九章﹞師曰混化﹐天仙功夫﹐萬緣放下﹐身自寂虛。爰引淸鎭﹐承照常持﹐正維中下﹐罔或刻疏。圓虛圓寂﹐圓淸圓和﹐何內何外﹐何有何無。化化生生﹐一付如如﹐還返妙用﹐如斯如斯。成身內身﹐是名眞吾﹐尊之曰宰﹐親之曰兒。溫養沐浴﹐乳哺爾疏﹐功純行粹﹐還我太初。自終溯始﹐誥誡無多﹐惟喜混穆﹐切戒模糊。模糊混穆﹐相去幾何﹐一仍圓覺﹐一竟糊塗。覺則成聖﹐昧則成魔﹐師訓乃爾﹐愼毋參訛。

外篇﹝八章﹞天仙心傳﹐視身晶若﹐假以迎鎭﹐如承日下。鎭照則生﹐鎭注則化﹐化化生生﹐功惟一法。天以一生﹐地以一成﹐身失其一﹐晶何得能。一之爲一﹐無念而誠﹐有無不立﹐人法雙泯。原用之神﹐互根其根﹐置身於一﹐置一於心。大周天界﹐細入微塵﹐無色無法﹐混化圓眞。是爲眞我﹐名身外身﹐視之不見﹐聽之不聞。神通變化﹐隱現隨心﹐功圓行滿﹐平升玉淸。

右二篇﹐余耳食於師者。道光壬辰錄示金蓋諸生﹐內外丹訣備矣﹐故曰內外篇。圓訣﹝四章﹞上窮九天﹐下極九淵﹐三才卵守﹐黃是福田。我處其中﹐混化坤乾﹐知還知返﹐無後非先。克純克純﹐無地非天﹐常眞眞常﹐玄之又玄。綿綿密密﹐道無不圓﹐功造其極﹐我卽佛仙。

右四章﹐乃示門下薛陽桂者。天仙心學備矣﹐故曰圓訣。小艮氏識。續篇﹝十二章﹞嗟我志士﹐有志竟成﹐三尼醫世﹐胡不踵行。亦主混化﹐不事支離﹐假虛涵靜﹐假靜還虛。虛極靜篤﹐至道已基﹐三年五載﹐身世希夷。從而涵育﹐不自滿假﹐可久可大﹐神何敢懈。薄伽梵帝﹐烏魯斯僧﹐徳化以來﹐徵驗維新。居二千載﹐兵疫不侵﹐男尙中正﹐女尙幽貞。西域志述﹐佛亦猶人﹐經曰持世﹐玄奘譯文。功無增減﹐混化致淳﹐事造其極﹐隱現隨心。斯眞至道﹐聖聖心言﹐散諸經語﹐世昧稽研。呂祖集示﹐顯而復湮﹐泥丸承墜﹐太虛繼宣。小子承之﹐受而未授﹐穆穆洞音﹐大滌斯究。爰爲纂述﹐願以共友﹐虛寂恆誠﹐四字切守。

右篇名續﹐計共十二章﹐乃續《天仙心傳》而述也。功訣簡易﹐不蔓不支﹐踵而行之﹐得大自在﹐眞與西聖無字眞經相爲表裏者也。謹按西域志﹐烏魯斯國﹐綿延數萬里﹐厥壤肥饒﹐隸有屬國千城﹐歲仰維卹﹐風俗最淳﹐較諸羲皇有勝盛焉。又稽內典﹐卽昔磔迦烏﹐薄迦梵帝未臨以前﹐烏俗尙奢﹐民多遊惰﹐屢遭海泛﹐不省堤防﹐漸致不支。時有長者﹐名號妙月﹐敬信佛法。乃感薄伽梵帝﹐自由中印度﹐率徒二千五百人俱遙臨其地﹐壘磔築堤。長者從之﹐自備資斧﹐雇眾循壘。已而舉國化從﹐磔盡而堤成。旣且海不揚波﹐烏絕霪雨。薄伽梵帝﹐乃爲宣說《持世陀羅尼經》﹐以授長者﹐竟返中印度。按卽釋迦佛也。我國貞觀間﹐玄奘法師﹐返自西域﹐奉詔重譯﹐禦制經序﹐備載如此。閔一得纂。大滌洞音﹝共十一節﹞

蓬頭瞿氏曰﹕教無聲臭﹐惟覺雍雍﹐不色而色﹐不空而空。太虛沈子曰﹕此之謂道。

瞿又應曰﹕法天涵地﹐法地修身﹐至誠無息﹐道卽吾心。沈曰﹕然﹐此之謂徳。

瞿又唱曰﹕事相須則濟﹐物相讓則余。太虛續曰﹕得失本無常﹐與計非過歟。

沈唱曰﹕色卽是空﹐空卽是色。瞿應曰﹕不識不知﹐順帝之則。

沈應曰﹕打破虛空便無物。瞿曰﹕然﹐翻身忘我見天眞﹐可知不有有中我。沈乃續曰﹕才是金剛不壞身。

沈又唱曰﹕大道本無我﹐觀空卽住空。瞿乃應曰﹕有無都不立﹐眞在有無中。

沈曰﹕不得也無失﹐相將順運行。瞿乃應曰﹕此是眞消息﹐知音有幾人。

蓬頭唱曰﹕至道幾亡矣﹐瓦缶似雷鳴。太虛應曰﹕只有方便法﹐動靜聽天心。

沈又唱曰﹕雲開日自現﹐日現云消亡。蓬頭應曰﹕也須心內訟﹐消息本無常。

瞿又言曰﹕只如醫世運﹐運蹇且由人。太虛應曰﹕會得此宗旨﹐余將先活神。

蓬頭續曰﹕神乃身心主﹐身心卽地天。太虛圓曰﹕造物無意必﹐故人秉世權。

右洞音﹐共十一節。眞人瞿蓬頭﹑沈太虛﹐兩相宣說於大滌洞天﹐余心領襲之﹐初謂皆我心音爾。嘉慶元年﹐奉天李蓬頭到金蓋﹐相見情甚洽。余心憶洞音﹐李眞卽躍然曰﹕太音聲希﹐神室不靖﹐不聞唱應者。題須卽境以名之﹐方合道旨﹐爰名大滌洞音。今又三十七年矣﹐遙承空谷之傳聲﹐爰記命題而筆述﹐學者其深體之。閔一得謹識。自警篇﹝共十有九章﹞鳶飛戾天﹐魚躍於淵﹐天然機炁﹐發自福田﹐不勞俯仰﹐自然而然﹐至誠無息﹐大道凝焉。我身卽地﹐我心卽天﹐念卽物我﹐我物一焉﹐混而化之﹐密密綿綿﹐無時或昧﹐無刻或粘。談何容易﹐念絕神淸﹐念何能絕﹐勿逐勿聽﹐假虛假寂﹐由勉致淳﹐淳造忘如﹐誠恆乃能。我毋再忽﹐身存能承﹐一旦物化﹐要能不能﹐我年已邁﹐一息僅存﹐趁此一息﹐秉命承行。普天普地﹐同志少人﹐我毋癡待﹐要行立行﹐未歸大造﹐神尙造神﹐何可觀望﹐羲鞭無情。妙月長者﹐磔伽凡夫﹐敬信佛法﹐文佛感孚﹐事載內典﹐典豈欺吾﹐足徵足信﹐我可如他。矧斯至道﹐功惟維吾﹐致中致正﹐致庸致和﹐如心使指﹐如水歸渦﹐謹持毋懈﹐愼獨無他。向寐何熟﹐迫始醒歟﹐已則如此﹐世何足識﹐不材固爾﹐責何敢辭。世又笑曰﹐斯傳果眞﹐從學必眾﹐子何獨聞﹐世況蹇久﹐何不早承。不材默然﹐答無可答﹐神忽大言﹐可說難說﹐向待道成﹐錯會計得。純陽泥丸﹐往哲伺然﹐生年月日﹐悟後乃宣﹐斯則天機﹐泄何敢全。運到庚辰﹐神母懿旨﹐持世承頒﹐泄罰律恕﹐太虛承之﹐乃敢誥世。斯旨何指﹐學成純﹝音整﹞純﹝音繩﹞﹐中無意必﹐更藉人更﹐行必乃爾﹐人須成人。中和靖念﹐不爲人侵﹐維之持之﹐身靖世寧﹐苟學未極﹐適足亂心。某故遲遲﹐是愼非輕﹐今惟自勉﹐不敢勉人﹐世各自問﹐毋貳爾心。同志悟之﹐中各自省﹐虛寂恆誠﹐或昧立醒﹐亦卽醫世﹐身世不梗。男尙中正﹐女尙幽貞﹐從而涵育﹐盡此報身﹐得沐佛應﹐磔迦烏能。應固乃爾﹐不應亦承﹐行我本分﹐不行非人﹐願我同志﹐只如如行。世僉曰諾﹐子且力持﹐稟有厚薄﹐徵驗自殊﹐行藏顯晦﹐一付如如。

右篇十有九章﹐題曰自警﹐以束心傳全部也。時爲道光甲午仲春之望﹐地曰瑤壇﹐宮曰贊化﹐堂曰葆元﹐中奉呂邱白黃沈眞﹐乃屬累行積功之所﹐肇於忍庵春帆蘭坡鏡軒南崖心鄕﹐成於晴波蘭云直鄕。鏡唐稼堂補愚春泉懋唐希唐蒔香雲伯等。若而同學意在謹承金蓋宗壇而設也﹐余則以爲行屬有爲﹐人存則存﹐人亡則亡者。乃爲宣示呂祖醫世聖功﹐直瀉心傳﹐主在率淑人心。乃爲醫運之抽薪﹐順作修身之寶筏﹐總名《天仙心傳》﹐三冊而二種。所以申明身世行功一致之義。而身運適蹇﹐鏡軒懋唐得而梓之。余遂續纂自警一十九章以爲殿﹐豈非及時之勝會乎。跋此數行以志幸。金蓋山人定梵氏閔一得謹纂並跋。天

仙心

傳太虛翁口授後學閔一得小艮氏述注內

篇

師曰混化

師乃泥丸李祖也。謹按混化﹐乃卽呂祖三尼醫世功訣。法造身等虛無﹐迎罡下照﹐純行三才卵守﹐中無他念雜入而已。太虛氏曰﹕此是無上上乘丹訣﹐然可心領﹐不可言傳者。我師泥丸氏﹐述授余曰﹕是眞太上心傳﹐而入手務先止念﹐或預存運﹐繼事存思﹐尢要明夫宗旨。宗旨惟何﹐知還知返而已。蓋還乃還元﹐返乃返本也。苟昧道本至虛﹐體本至無﹐則還失其還﹐返失其返﹐此而還返﹐不猶南轅而北轍乎。宗旨一明﹐始可從事有爲不爲有爲棘手﹐而頭頭合道矣。其訣﹐在知假法也。假法惟何﹐或由假虛以涵實﹐或由假實以煆虛。是兩法門﹐皆屬假幻成眞之法。要皆引入究竟﹐執一以持﹐皆名執著。執著之者﹐不明道徳。世之丹書﹐皆本黃老﹐莫非致中寶筏﹐而各宗其宗﹐不識葉參﹐適足貽誤﹐動有毫釐千里之差。我宗溯自秦漢﹐直承單傳﹐始自關尹﹐呂祖承之﹐宗旨復振﹐旣而中晦﹐我師泥丸氏承之﹐炳得竊襲﹝炳乃太虛派名﹞﹐自慚徳薄﹐第謹識授。學者得之﹐務望參諸道籍﹐證諸佛經﹐不立有無﹐一循道體﹐而事兼存導﹐尢必造至自然﹐庶幾不負所示云爾。

天仙功夫

仙有五等﹐按卽天仙水仙地仙神仙鬼仙也。等𨿽有五﹐事之成者﹐統號眞人﹐謂惟眞人克事斯爾。然人稟習殊異﹐則修養功作﹐萬難一致﹐此仙有五等之由。後學述之﹐各述所事終始﹐以承以授。世存丹籍﹐大率類此﹐不有心傳﹐茫無入手。白祖瓊管先生憫之﹐乃著修仙辯惑論以授世。無如世乏上智﹐而自問卑下﹐每置斯論而罔參。我師泥丸氏體之﹐謂可直承呂祖三尼醫世功訣入手﹐則便身世兩利﹐毋勞續事功圓一宗者。究其功法﹐不外混化。故立標曰﹕天仙功夫。謂非水仙地仙所得與行也。

萬緣放下

緣者何﹐情塵情根是也。不由內蘊﹐卽由外觸﹐必須放下﹐天心乃現﹐此是入手第一步。修性始此﹐修命亦始此。个中妙義﹐行者自悟﹐無勞贅述者。第其放下﹐功法不一﹐擇其至精而無流獘者言之。泥丸氏曰﹕緣起立除﹐一法也。緣起成蝟﹐中如焚灸﹐聚而坡放﹐一法也。緣起膜視﹐聽緣自緣﹐一法也。三法之中﹐末後一著﹐乃爲仙著。斯則如雲點虛﹐虛自無染﹐故無損益者。後學從事﹐但自顧密而已。太虛氏曰﹕然。師故不曰掃除﹐而曰放下也。蓋緣乃意成﹐意乃心發﹐心泯意自化﹐而緣自脫根﹐不勞作爲者也。學者體之。

身自寂虛

身﹐身中。自﹐自然。气靜曰寂﹐念無曰虛。如是則身等虛無﹐而容光必照。按此一句﹐乃混化入手第一步祕訣﹐而功從存思入。存思惟何﹐初則卽外以證內﹐次則卽內以證外﹐再次內外如如﹐無可分別。泥丸氏曰﹕此等功驗﹐不從眼得﹐得乃眞。第非初學所能﹐故如卽外證內一法﹐是乃從眼入意之法。次之卽內證外者﹐乃是從意入眼之法。再次如如﹐乃是無意無眼之驗。學者造此﹐乃可從事迎罡﹐而行不虛行﹐行久無間﹐乃造眞心常存而若虛﹐眞炁常充而若無。此種玄況﹐不存而現﹐不思而得﹐乃合自然。行功到此﹐談何容易哉。而訣惟念中無念焉爾。

爰引天罡﹐晉照常持

是承上句功驗。再加引罡假法﹐以造眞虛眞無玄境﹐而其晉照﹐自有方所﹝晉乃晉卦﹐進義也﹞。泥丸氏曰﹕晉而下照﹐乃自頂蓋﹐前下眉心﹐復由眉心﹐照注山根。尢須先以眞意﹐直由頂門﹐透迎上天鎭星﹐自能引到天罡﹐下合身罡﹐聚存山根﹐匯照闕盆。加行虛極靜篤﹐自能深透玄竅。覺已透竅﹐加造自然﹐堅持無念一訣﹐自得胎息眞驗。然非常持不能得也。要知此一功法﹐終始賴之。行到化凡成聖﹐無遺毫髮未化地位﹐乃可歇手。

於天於淵﹐無間刻時天﹐天靈蓋骨是也。淵﹐乃腳底﹐湧泉是也。按天鎭星﹐位在中天﹐髙過日月星辰﹐爲大地精華上升所結﹐實爲斗口天罡之主。又爲五星之中星﹐煥明五方﹐而不攺其常度。下有北辰﹝卽天樞也﹞﹐主宰森羅萬象﹐在人身爲囟門蓋骨。此骨乃人身生炁所結﹐成於落地之後者﹐上通天上鎭星。故欲引天罡﹐須迎鎭星。鎭星旣接﹐天罡自注。從此晉照﹐晝夜長存﹐猶如品瓶﹐仰承日下﹐內外通明﹐上下透徹﹐而後後天化盡矣。按此一步﹐正屬還元要訣。訣曰歸黃﹐乃是呼吸气停﹐炁由閭前透達﹐直由下中中道﹐抵至頂骨﹐而若無升無降者﹐先天炁淸﹐無質可體故耳。先哲循之﹐謂惟行於一念無雜之時﹐則所升降﹐盡屬先天﹐故無流獘﹐而驗自極神。苟或虛寂﹐未造自然﹐法惟升則聽升﹐而於降際﹐毋忘注海一訣也。太虛口授乃爾﹐是爲初學妄事歸黃﹐必犯後凡隨升而設。儻並昧此﹐受禍非細云。

圓虛圓寂﹐圓淸圓和

功法崇普徧﹐必須圓而無缺﹐造非無絲毫凡後中雜乃妙。太虛氏曰﹕虛寂是體﹐淸和是驗。功用造圓﹐自無流獘。迥非初學由搬運而通﹐存思而徧者也。旣通旣徧﹐仍自純行無念﹐自然返還﹐法皆謂之混化﹐故必以淸靜自然爲運用。苟或不爾﹐必有鬧黃闖黃之獘。

何內何外﹐何有何無﹐生生化化﹐一付如如

按曰如如﹐則更深造自然矣。太虛氏曰﹕內乃色身以內﹐臟腑等等是也。外卽色身而言﹐皮肉筋骨等等是也。而泥丸氏乃謂內則色身﹐外則法身﹐是則呂祖三尼醫世功訣。準此行持﹐乃猶法制神仙肉﹐以天地作鍋竈﹐以鄞鄂作瓦罐﹐以泡影色身作肉﹐加以定慧作維持。其法甚簡甚易﹐但閉六門﹐毋使漏炁而已﹐此卽行夫胎息焉。余今所示﹐蓋以學人身心末靖﹐關竅末通﹐須從身色上﹐加行搬運﹐繼以存思﹐迨到關竅全通﹐存思無妄﹐然後遵師玄示﹐刻時無間﹐則無自欺之獘。學者體之﹐愼毋躐等云。

還返妙用﹐如斯如斯

還﹐乃還元。返﹐乃還本。太虛氏曰﹕要知道本至虛﹐體本至無。學昧斯義﹐往往還失其還﹐返失其返也。按曰妙用﹐蓋有假虛涵實﹐假實煆虛等等作用於其間者。後學審之﹐愼毋滯虛滯實也。故曰如斯如斯云。

成身內身﹐是名眞吾

按卽丹書之眞人。而功法﹐較諸丹書﹐簡甚易甚者。切忌或作或撤﹐與夫散漫昏沈焉。其法﹐蓋以太虛爲鑪鼎﹐而以色法兩身作藥物。一以定慧二義爲水火﹐更以無間爲火候。火候功足﹐眞吾乃現﹐不勞破頂升遐﹐而隱現隨心﹐並無方所遠近﹐惟覺動靜焉爾。

尊之曰宰﹐親之曰兒

丹書所示﹐盡屬假法。不會其義﹐受誤非細也。

溫養沐浴﹐乳哺爾疏

太虛氏曰﹕溫養沐浴乳哺等等﹐𨿽有成說﹐備載丹書。然有活法﹐一如禹疏九河﹐隨勢順導﹐憑我玄況而心維之﹐自然從心不騟﹐以期致中致和而已。

功純行粹﹐還我太初

功乃內功﹐行乃內行。按曰還我﹐就我所故有而還之也。太初者﹐先天之初﹐無極之根﹐眞一是也。

自終溯始﹐訓誥無多﹐惟喜混穆﹐切戒模糊﹐模糊混穆﹐相去幾何﹐一仍圓覺﹐一竟糊塗﹐覺則成聖﹐昧則成魔﹐師訓乃爾﹐愼毋參訛。

此十二語﹐亦太虛翁訓誥之詞。外

篇

天仙心傳﹐視身晶若

視﹐內視﹐卽心視也。身﹐色身﹐卽凡體也。晶﹐水晶﹐諭通明也。此步功夫﹐純從萬緣放下時入手﹐須得若存若忘玄祕﹐方不致墮幻妄﹐故曰晶若﹐大覺如如之義也。

假以迎罡﹐如承日下

法詳醫世功訣﹐猶以晶瓶承日下﹐光自注入﹐內外通明也。

罡照則生﹐罡注則化﹐化化生生﹐功惟一法

照則普照﹐注則凝注﹐生則自生﹐化則變化。功法不同如此﹐而一憑夫眞一焉﹐故曰功惟一法。法﹐法則。功﹐功用﹐主斯法用﹐蓋有眞我在焉者。

天以一生﹐地以一成

天仙妙用﹐不過生成。天地證驗﹐亦惟生成。而其玄義﹐賴一以成。人而事仙﹐一何可捨哉。

身失其一﹐品何得能

身本一生﹐身而晶若﹐純一乃成。一何能純﹐在知還返﹐無念而誠。太虛口授如此。

一之爲一﹐無念而誠﹐有無不立﹐人法雙泯

無念也者﹐蓋言念中無念耳。誠﹐乃不誠無物之誠﹐眞一是也。有﹐乃有聞有見之有。無﹐乃無動無變之無。不立者﹐乃聽其隱現。人乃人情﹐法乃法則。雙泯者﹐乃泯其察求。功能如是﹐念自寂然﹐而心復泰定矣。此是徹始徹終所當誠守也。如是誠守﹐虛可極﹐靜可篤﹐胎息可成﹐玄關竅開﹐呼吸气停﹐眞炁周行﹐無或散滯﹐則所隱現﹐無非眞況。然總以寂視無著爲無流獘云。

原用之神﹐互根其根﹐置身於一﹐置一於心﹐大周天界﹐紃入微塵﹐無色無法﹐混化圓眞。

原者﹐原其終始。互乃交互﹐猶言循環也。根乃所自之根。而曰其者﹐蓋言眞一也。置﹐安置也。身乃色身﹐一乃眞一﹐心乃識心。天界﹐指身而言。微塵﹐指性而言。色指色身﹐法指法身。謹按混化﹐乃合色法兩身﹐置之天心﹐以行陶鑄也。蓋色固凡濁﹐而中存眞一﹐法固淸靈﹐而中雜凡後﹐必須疊加陶洗﹐更匯冶陶﹐厥眞乃出乃圓。功法之妙﹐乃在互根其根一句。其下置身置一﹐已具大周細入神用。而其所以得神者﹐以無所住而生其心。故曰﹕無色無法﹐混化圓眞。个中精妙﹐非筆所能罄述也。

是爲眞我﹐名身外身﹐視之不見﹐聽之不聞﹐神通變化﹐隱現隨心﹐功圓行滿﹐平升玉淸

眞我﹐卽眞人。而曰身外身者﹐蓋比色身而論之﹐以其能離色身﹐出處不二耳。下兩句﹐系引經語﹐以證眞我乃道體﹐正以棒喝世迷﹐毋復囿於成說﹐致墮幻妄而不悟也。末後四句﹐乃示眞空不空﹐眞無不無﹐癡人不識天地三才只是一个﹐但慕至人之隱現﹐不識致使隱現之由﹐惟由一心﹐一現則現﹐一隱則隱。蓋至人之心﹐已與天地不貳不息﹐故能隱現無窮﹐神通莫測也。始而色身﹐未造純法﹐故有混化之行。旣造純法﹐未造自然﹐猶未可以平升玉淸﹐乃有混有混無﹐混化混圓﹐畱身住世以事之者。迨至功圓行滿﹐乃升玉淸。曰平升者﹐是已無勞破頂升遐。蓋以六合三洲﹐不外一心﹐自無方所﹐有何髙下遠近﹐而勞出入升降乎哉。此皆由混化於一﹐大周細入之神功﹐得與天地合徳。迥非地水神鬼各種仙人﹐去天尙遠﹐還須上升﹐乃至玉淸者也。故曰天仙功夫也。圓

訣

上窮九天﹐下極九淵

九天﹐蓋指頭腦﹐泥丸是也。九淵﹐蓋指湧泉﹐腳底中心是也。此以人身一小天地﹐故古說法乃爾。窮﹐盡也。極﹐極也。含有溯洄相從功法﹐乃卽於天於淵﹐無間刻時之作用。

三才卵守﹐黃是福田

卵﹐雞卵﹐諭義出自內典。黃乃雞卵卵黃﹐諭人世也。而曰守者﹐蓋以太虛爲鑪鼎﹐而以三才爲藥物﹐混化總訣如此。

我處其中﹐混化坤乾

我﹐眞我。處﹐處守。中﹐黃中。而曰其者﹐眞我之所自成﹐故以其字言之。謹按功法﹐乃混身世於黃中﹐但循道體﹐一念虛無而寂靜﹐寂靜而虛無﹐不住方所﹐不雜知識﹐自造天炁下注﹐地炁上升﹐化否成泰。混化初驗則如此﹐故曰混化坤乾。

知還知返﹐無後非先

還﹐乃還元。返﹐乃返本。後﹐乃後天。先﹐乃先天。知﹐乃知覺﹐猶夫明也。惟明而後能誠﹐誠無不還﹐誠無不返。如是返還﹐則自無後非先矣。是乃自然之神驗。蓋貼精气神而言﹐尙屬內篇作用。

克純﹝音繩﹞克純﹝音整﹞﹐無地非天

克﹐能也。純﹐專一也﹐蓋貼用說。純﹐整片也﹐蓋貼驗說。地道耦﹐天道奇﹝音機﹞﹐奇陽而耦陰﹐混化至此﹐乃成純陽﹐無縷陰存﹐故曰無地非天。是乃外篇之造驗也﹐豈易造及哉。

常眞眞常﹐玄之又玄

謹按恆久曰常﹐不假曰眞。蓋言所事所造﹐恆而且實﹐實而且恆﹐功造其極﹐而驗自造眞矣。故曰玄之又玄﹐蓋已造至無極而極也。究其終始﹐不出還返兩字。窮其所極﹐還返乎道體焉爾。

綿綿密密﹐道無不圓

謹按常眞曰綿﹐眞常曰密。密密綿綿﹐乃造至誠而無息也矣﹐更何道之不圓。師故斷曰﹕道無不圓。

功超其極﹐我卽佛仙

功﹐乃還返之功。超﹐乃超出。其﹐乃其道。極﹐則無極之極。我乃眞我。核卽外篇所言之身外身﹐無質而質﹐正猶佛氏紫磨金身﹐玄宗眞常種子﹐故曰我卽佛仙。

羲皇齊驅﹐元始比肩

羲﹐乃天皇伏羲氏也。齊驅﹐卽並駕。元始﹐萬有萬無之祖號。比肩﹐並立之義。是足上文比諭也。學者愼毋住相﹐是卽舜何人也﹐予何人也云爾。天仙心傳醫世玄科儀則設

壇

斗室一間﹐中陳淨幾一張﹐矮幾一張﹐一置聖前﹐一置室東。室不必大﹐以淨以明。門窗緊閉﹐所以避風也。蒲團兩个﹐一置聖前﹐一置室東。棕毯一席﹐桌圍一條﹐三事件一副﹐中供白米一盤﹐上供淨水一杯﹐明燈一盞﹐供燭一對﹐香用好綫香三枝﹐淨衣一件﹐淨履一雙。此外不置一物。進

壇

毋不敬﹐儼若思﹐後乃入。入則端直其體﹐空洞其心﹐眞一其念﹐無視無聽之後﹐方向上行三朝禮。畢側退﹐西向端坐坐前﹐侍以矮幾一隻﹐上陳玄科﹐下安薄團一个。士則端坐﹐俟气已靜﹐然後展科﹐默持唵藍兩字﹐或三徧五徧七徧﹐所以淨身淨心淨意也。故於默持唵時﹐須存中無一念﹐以觀造淸空一炁﹐如水如天后﹐方出藍字。故西法唵下﹐注一引字。若按引義﹐只將唵韻拖長而已。士能如法﹐誠觀誠存而誠持﹐三徧亦足矣。持畢﹐接行禮誥﹐而不載儀注者﹐法用神禮耳。若欲退出﹐必須起詣聖前﹐如上肅禮﹐三禮而退。又按神禮﹐須以神向淸空而神叩﹐色身寂不動也。退

休

身出而神內凝﹐不但不言不視不聽﹐內惟存守淸和景象。遇事則應﹐應畢立釋﹐毋逐情﹐致失存趣。失則立凝﹐凝則釋如﹐則神自常淸﹐气自常靜也。復進﹐儀注如初。功課旣圓﹐退而獨處﹐總以念絕情忘爲宗。始而彊﹐終而純﹐毋畏難﹐毋苟安。告

圓

須具恆誠﹐發大誓願﹐存有偈言﹐伏而默念曰﹕某沐師授云﹐假虛涵靜﹐假靜還虛﹐虛極靜篤﹐三元合機﹐互相醫世﹐徵驗新奇﹝音幾﹞﹐刻斯時斯﹐毋間須臾﹐懇心懇禱﹐願造希夷。念畢三叩﹐起詣聖前﹐如初肅禮﹐三禮而退。

右科儀則惟四﹐歷聖之所遺﹐簡易之至﹐然屬入門規則﹐故有進退儀文。志士行之﹐總在一身也。修仙辧惑云﹐以身爲壇鑪鼎竈﹐以心爲神室。玆則以心爲天﹐以身爲地﹐以念爲人﹐從而致虛致靜﹐致中致和﹐致圓致極﹐身世自化。於斯時也﹐色法兩身﹐自必與若勿與﹐而卻無或昧﹐此之謂混﹐謂化。呂祖開科心學則如此﹐苟或拘儀拘境﹐其去科教遠矣。玄科正本並注開科偈

卽虛涵實﹐卽實返虛﹐實虛鎔一﹐身世可醫。

功法詳後。鎔一眞言

唵引口藍

不計徧﹐以造淸空一炁﹐無世無身﹐聲臭亦泯﹐乃爲鎔一焉。體其功用﹐乃在唵字﹐故其音韻綿長。蓋括口藍字精義於唵字韻中耳。然按內典﹐是名淨界﹐不名鎔一也。聖

誥

天寶靈寶神寶﹐玉淸上淸太淸﹐一炁流行﹐三淸演化﹐含光默默﹐不言而運布四時﹐正色空空﹐無爲而化生三境﹐大羅天上﹐金闕宮中﹐虛無自然﹐三淸三境三寶天尊。

此卽玉淸神母誥﹐太乙所頒﹐元初乃出﹐世本稱爲三淸總誥﹐其來舊矣。泥丸氏曰﹕士誦此誥﹐忌雜知見﹐總以空洞無涯﹐聲臭亦泯爲宗。余體誥文﹐直寫道體﹐聖非神母﹐不足當也﹔筆非太乙﹐不能述也。士修至道﹐當刻內持﹐世𨿽訛認﹐三淸全義備焉﹐謂之總誥﹐亦無不可。情

詞

伏以運值下元﹐惟一能更﹐我承宥密﹐攝世歸心﹐崇仁崇順﹐凡庶炁新﹐伏望宏慈﹐普垂照注。

天炁下施曰仁﹐地炁上承曰順。一呼一吸間﹐兩義互自循環者﹐初則存運﹐純則自致﹐總以毋住毋所乃妙。懺解眞言

考諸內典﹐乃大明咒﹐自在菩薩之心音。人誠持誦﹐世感物化﹐身屍應順﹐能發無上菩提念﹐故能消釋業案。然按功法﹐精嚴之至也。泥丸氏曰﹕呂祖取用者。下元劫厄﹐皆由人造。造物因而運行爾﹐業案不消﹐世運難亨也。

唵引口麼呢缽納銘吽﹝音吼﹞

功法﹐還自觀空始﹐須觀造身心兩忘﹐世身乃一。自得現有粟如﹐遊行於中﹐而色黑如漆者﹐乃是下元身世﹐黑乃習染所致。法於現時﹐神憶眞言﹐而須造至持若勿持﹐乃有聲入心通之應。切戒起有思議﹐斯便致得無音之音﹐響徹十方﹐不識聲自何來。乃自學造誠極﹐得於不持持中者﹐乃猶魂夢持誦之驗也。學旣造此﹐方有世感而物化﹐身應而炁凝焉。呂祖醫科聖功如此。夫豈喉舌持誦者﹐所得造至哉。然而道不離世﹐致造入聖﹐端自喉舌起也。學者不可不悟焉。云

篆按此雲篆﹐太乙有言﹐名曰玄蘊。蓋言先天眞炁之所凝﹐神母之心華﹐篆篆蘊有天地山川。三教經義者﹐其體可究﹐其用不可窮也。爾時果老會之﹐爲著玄蘊眞言以授世。世故假作開經偈﹐烏知專貼雲篆而說哉。其體可究﹐元命是也﹐故可假以醫世運。凡從持運﹐功行兩全﹐世身並利。蓋此篆蘊道體﹐體旣至眞﹐其用自神﹐第非私智可測。故謂用不可窮﹐玄蘊偈釋﹐非虛語也。右八十四篆。神母布之﹐皇人摹之﹐諶母訂之﹐旌陽集之﹐果老闡之﹐純陽用之﹐泥丸襲之﹐一炳承之。我師泥丸氏曰﹕太素雲篆﹐散布太虛﹐一時之勝因﹐皇人天眞﹐見而摹之藏諸天府﹐授諸世眞。譬猶一斛牟尼﹐散盛﹝音成﹞人世﹐並無句讀﹝音豆﹞﹐亦無音韻可稽﹐旌陽集得而慨曰﹕散壽無方﹐壽難圓壽。兼之篆體離奇﹐摹仿眞非易也﹐諶母因而感降﹐爲授音韻﹐使人可讀。旌陽領之﹐從而翻譯成楷﹐隨更集而成文﹐始有大洞玉經之名。然猶未輯入藏者﹐延至劉宋﹐烏程陸靜修﹐奉詔輯入。余按世用﹐蓋有用用用用﹐又有用元用玩用幹用鬼﹐而統將譯楷﹐逐字分砌鉤中﹐均有玄義存焉者。呂祖醫科﹐獨取玩包﹐稽謂元始玉法焉爾﹐乃卽篆集經文『南無玨法'句義也。我師又曰﹕物物有自而生者。雲篆之生﹐生自金書。金書之現﹐現自王倪。王倪惟何﹐元命是也。學如體究﹐是爲窮源。知而謹運﹐化化生生﹐不違道體。要知道本太虛﹐體本至無。此義一明﹐虛無二字﹐又爲王倪所自出也矣。此之謂澈﹐學者凜體毋忽。以下十二篆﹐呂祖所續﹐然其玄義﹐可度而測者。

➀蓋指儒宗稟承之道。➁蓋指玄宗稟承之道。➂蓋指釋宗稟承之道。➃右二十四篆﹐泥丸氏所續﹐按卽祝詞也。泥丸誥曰﹕斯宗乃至道﹐雲篆是眞文。一篆由心運﹐三才神仰臨。所求無不驗﹐有願自圓成。能將全篆運﹐運運出天心。不落有無界﹐烏魯斯得徵。燃燈曾有記﹐隱現立隨心。泥丸又曰﹕持運有遺制﹐無緣難見聞也。遺制惟何﹐道祖純陽翁曰﹕士學持運﹐只將雲篆依次分存﹐或臍或腦﹐而序有先後。準而持之﹐先運王倪﹐次運金書﹐再次運篆﹐不可倒置。王倪惟何﹐○是也。金書惟何﹐○是也。泥丸又曰﹕呂祖之運王倪金書也﹐乃用天目。而其口功﹐惟假唵口藍兩字﹐法如磨鏡﹐是正用神以持者。故其運篆﹐變用天目﹐向空而運。篆成﹐攝存臍存腦﹐个中尙至精玄義。篆𨿽運承金書起手﹐而此王倪﹐三才之元命﹐極極化生之自出。以身而言﹐未出母胎時﹐本位在腦﹔旣出母胎﹐便落气海。又按金書﹐三才之元性﹐物物隱現之所仰。以身而言﹐物未感應時﹐本位在離﹔旣感而應﹐乃臨天谷。故凡篆承金書而運﹐則由天谷前降﹐故以降得淸明爲妙。篆承王倪而運﹐則由气海後升﹐故以升得沖和爲妙。準此而運﹐則存腦﹐則存臍﹐寓有上行下斆之義﹐功法井如也。謂必一篆升﹐一篆降﹐且必篆篆默持全篆一周者﹐所以致無偏勝也。準而持之﹐升降平﹐陰陽調﹐呼吸均﹐進退整矣。謂必持若勿持﹐運若勿運者﹐所以致造自然也。學造自然﹐三元機炁﹐自返先天﹐元造返先﹐身世不已治乎。從而時不刻間﹐三年五載﹐以涵以煉﹐世有不化﹐運有不昌﹐天其不天﹐地其不地乎哉。要知災劫頻臨﹐皆由人造者。故爾仙佛聖賢﹐教主修省身心﹐返還道體﹐天壽不之貳焉。醫世之學﹐呂祖肇而集示。乃假雲篆﹐加修加證。功訣簡易﹐端在維持一念。所謂意誠心正﹐心正身修﹐身修家齊﹐家齊國治﹐國治而後天下平也。夫豈專利一身哉。至謂道不外我﹐其義精玄而切實也。太乙不云乎﹐人身一世身﹐心卽天也﹐身卽地也﹐念卽人也。人處天地之中﹐渺如一粟﹐而天實包地﹐地則載物而承天。形如雞卵﹐天則淸如﹐地則黃如﹐人物森森於其間。主之裁之﹐惟人乃能。故爾兩造﹐翻若人承然者﹐人乃天地之神耳。是以神貴虛寂﹐偈有諸﹕一腳踏翻塵世界﹐情忘念絕見天心。此之謂致虛﹐此之謂守靜﹐從而精進﹐乃造宥密。學造宥密而自然﹐始可醫世﹐不爲世惑矣﹐談何容易哉。不誠不進﹐不恆不證。可見斯學﹐只在虛靜恆誠四字焉。普應眞言

唵引口普口隆﹝二合﹞娑訶

按出內典﹐而用法隨心。故爾佛法鬥法﹐統取用之。謹按兩法﹐口普口隆之下亦卽直接娑訶。而於娑訶之上﹐亦皆注曰二合。第按西法﹐合音葛者。故其念法﹐唵韻隱於喉鼻間﹐其韻長而幽。開口念之﹐乃始合訣﹐其下口普韻短而縮﹐口隆韻放而洪。再下兩字﹐娑音速﹐訶音霍﹐義蓋用以降﹝音杭﹞伏諸魔﹐故名一字頂輪王眞言。此咒聲出﹐四十里內﹐諸魔器械﹐盡自震落。我宗宗斗﹐鬥法合音喝者﹐義則重﹝平聲﹞言以申之。故有一合二合﹐以至八合九合者。呂祖引用從斗﹐故名普應眞言﹐意在普感普應焉爾。泥丸又曰﹕持運已畢﹐總應禮誥而退。至如次數﹐學戒貪多。卽日持八篆﹐亦不爲少。總以神完無漏爲主﹐而功法惟以升得沖和﹐降得淸明爲眞驗焉。回向誓偈

二氏科本或經或懺﹐均有回向文言。蓋以所持所運精義﹐回存个中﹐令守勿失。是卽釋玆在玆也。

願承宥密﹐攝世入微﹐假虛涵靜﹐假靜還虛﹐虛極靜篤﹐三無合化﹐互相醫運﹐徵驗新奇﹝音幾﹞﹐刻斯時斯﹐毋間須臾﹐志心完神﹐願達希夷。

願﹐乃醫世宏願。承者﹐踵而承行是也。宥乃安義﹐密乃不見不聞﹐鬼神莫測是也。假﹐借也﹐卽此明彼﹐對治功法乃爾。攝乃收攝﹐世兼身世而言。徵乃幾徵﹐元性性源是也。虛指心﹐靜指身。涵乃涵養﹐還乃還元﹐極乃極處﹐篤乃篤實。三元﹐天元地元人元也。機乃眞機﹐先天眞一之炁機。互乃交互﹐徵乃徵信﹐驗乃應驗。奇音幾﹐不貳之義。刻乃片刻﹐時乃暫時﹐間乃間斷。視之不見曰希﹐聽之不聞曰夷。念畢三叩﹐起詣聖前﹐肅禮三禮而退。

右科乃正本﹐而所持惟八﹐可謂簡易之至。準而行之﹐捷應如響者﹐爲能致虛致寂而致誠耳。學鮮克成﹐乃在不恆。學用體注﹐功法並如也。天仙心傳附錄神人李蓬頭法言一則

何爲混化﹐繼何加以混忘乎。曰﹕混化之義﹐猶以晶瓶﹐承照日下也。其入手﹐乃由假始。假法惟何﹐存此身世﹐等同晶若也。誠而行之﹐切戒期效﹐毋住見聞。法惟混此身世於虛寂之中耳。在汝入手﹐須先明澈其義﹐方不墮入幻妄﹐何可艸艸。體會明澈﹐乃可行焉。我爲言之﹐其義惟何。有形之實﹐不是眞實。可見之虛﹐不是眞虛。故爾古哲有言﹕眞實之虛﹐金玉得之故堅﹔眞實之實﹐虛空得之故溥。我今更以兩造言之﹐蒼蒼之天﹐乃合地炁結成者﹐然而不可不謂天也。塊然之地﹐乃承天炁結成者﹐然而不可不謂之地也。學由是義﹐以行混照﹐念自無得而著﹐心自得而不貳焉。如是體行﹐實虛必自鎔一﹐功到鎔一﹐已造化境﹐以無分別﹐故名曰渾。而必繼以渾忘者﹐並此存渾體用而悉釋之﹐乃得深造自然地位耳。學造自然﹐永無流獘﹐古哲所謂百尺竿頭更進一層是也。

右乃授出神人李蓬頭﹐而得自門下徐生。生號根云﹐泰州人氏。誠信有餘﹐靈慧闕然者﹐授以書﹐曉夜對以泣拜。誠極感神﹐李眞乃至﹐聞竟授生大道。乃竊詢之﹐述謂授以一紙書﹐口謂道以止念爲經﹐渾照渾化爲緯﹐繼以渾忘爲竟。所授紙書﹐受而未能讀也。卽取與得﹐言計二百九十有零。按卽我師太虛翁所事之學﹐紙色亦黯澹。蓋非爲生而出﹐假以授得者也。爰熟讀之﹐今因匯錄心傳﹐筆此數行﹐以志得讀得事之由。小艮氏謹跋。眞師太虛氏法言一則

太虛氏曰﹕三才曰世﹐我身亦曰世。故世與身﹐可分可合。我師泥丸氏曰﹕以修法言之﹐人法地﹐地法天﹐天法道﹐道法自然。以義言之﹐自然﹐體也﹔道﹐乃用也。蓋體本至虛﹐道本自無者。準此而事﹐法惟虛無而已。住作住爲﹐卽背自然﹐去體遠矣﹐是名小道﹐志士勿之事也。然而古哲古徳不有言乎﹐始因有作人不識﹐乃至無爲眾始知。其說何說﹐曰﹕此之謂法﹐法乃法則也。謂須有用用中無用﹐無爲功裏施功耳。古哲故曰﹕那麼不那麼﹐不那麼卻那麼。才是那麼不背那麼。惟誠與恆者可以入道﹐可以證道。

太虛又曰﹕人身一小天地。言天地﹐而人在其中。太乙不云乎﹐我心卽天﹐我身卽地﹐我念卽人。如是體之﹐三才一我也﹐何身何世之可分哉。此我道祖純陽呂翁﹐肇有醫世聖功之原由。後學承之﹐身治而世寧﹐其驗疾於影響。而體驗﹐只在一身﹐天地鬼神不得而測者。蓋得周易盜字之義。其義惟何﹐乃完密字而已。究其功法﹐只惟止念二字。呂祖不云乎﹕大道教人先止念﹐念頭不止亦徒然。所云大道﹐指此一宗。學者承之﹐三千功﹐八百行﹐片刻可圓。第患不信不明﹐明而不恆不誠爾。

太虛又曰﹕人身難得﹐大道難聞。我師泥丸氏曰﹕汝旣爲人﹐先修人道。汝等要知﹐不修人道﹐如何合道。道無人我﹐中無意必者﹐故能常應常靜而能常湛者﹐心知止念也。念何能止﹐法惟勿逐勿聽而已。蓋猶云掩太空然﹐法惟聽之﹐太空自空﹐無能爲害也。古哲不云乎﹕不怕念起﹐只怕覺遲。

太虛曰﹕我師云﹐人有幾等人﹐道有幾等道。我今不怕泄漏﹐爲汝言之。世間人﹐碌碌庸庸﹐隨波逐浪者﹐眾生也。知修知省者﹐凡夫也。修知合世而法道者﹐人也。法道而化身者﹐道人也。卽身而醫世者﹐神仙也。卽世而化世者﹐眞仙也。世身而合化者﹐天仙也。

我師問曰﹕汝今願爲何等人。余乃跪曰﹕某𨿽不敏﹐願學天仙。師始誥曰﹕願大不爲妄﹐能者從之﹐然須痛掃聞見。往昔見聞﹐盡屬支離﹐皆爲小道﹐所謂法繁而難成。天仙心學﹐旣無卦爻﹐又無斤兩﹐澈始澈終﹐惟守無念兩字。得念與成﹐付諸東流﹐念始歸一焉。某聞﹐叩首問曰﹕然則參同契﹐悟眞篇﹐道屬支離歟﹖師曰﹕汝自不悟﹐故爾從事不達。古哲蓋爲不識世身一致而言也﹐今已洞悉其說﹐自宜神會旨趣﹐以行一身﹐何可釘椿而釗詢。古哲不云乎﹕得訣回來好看書。又曰﹕得訣回來可廢書。何可轉生疑惑﹐汝自昧我說耳。蓋此二書﹐乃是魚筌。我向授汝之說﹐今以汝身化作魚筌耳。汝不卽身以漁﹐故有此問。汝今而後﹐但將身心渾照﹐繼須渾化﹐再繼混忘﹐乃造自然﹐自會朝屯而暮蒙﹐且自合夫應星應潮。若仍按圖索驥﹐心何能一﹐念何能純哉。

泥丸氏曰﹕世間志士不少﹐類皆泥小而遺大﹐故爲世囿﹐莫出範圍。我道以出脫爲宗﹐故能一身世而鎔化。不可得而名﹐彊名之曰混化。

太虛氏曰﹕世間志士﹐大都修身以合世﹐造至卽世以化身。此後不復加修﹐故爾徒有出世之志﹐而無出世之實。所謂用盡平生力﹐一觔斗翻十萬八千里﹐原在如來手掌中。我宗不然﹐一息尙存﹐此志不容稍懈。其始也﹐亦皆修身以合世﹐繼亦卽世以化身﹐從而卽身以醫世﹐造至世化而不已。務必世身鎔一﹐由安而化﹐乃爲究竟。故能跳出天地外﹐不在五行中。我宗立法如此﹐能造與否﹐不之計也。此願何願﹐內典所謂『盡此一報身﹐同升極樂國』者是也。閔一得謹述。我宗功法﹐一準天元﹐中間雜有作用者﹐蓋以學人向自世尙入手﹐不得不假有作以致中庸耳。若未入世尙者﹐只從碧苑壇經入門﹐而致由夫白祖所注道徳經﹐雲門朱祖所注參同﹑悟眞兩書﹐歸宗於張祖金丹四百字﹐累行於三尼醫世﹐致化於天仙心傳﹐救獘於悟元子前後辯參證一書﹐證明於陰符經玄解正義﹑泥丸氏雙修寶筏二書。以上所事﹐翻翻覆覆﹐不過造致中和兩字耳。其旨只是返本還元﹐乃卽所謂全受全歸而已。現已梓者﹕碧苑壇經﹐呂祖師三尼醫世說述﹐張三丰眞人玄譚集﹐陸約庵先生就正錄﹐呂祖三尼醫世功訣﹐呂祖師重申西王母女修正途十則﹐泥丸李翁女宗雙修寶筏十則﹐張祖師金丹四百字﹐太虛氏天仙心傳﹐太虛氏天仙心傳醫世玄科﹐悟元子前辯參證﹐悟元子後辯參證﹐古法養生十三則﹐道程戒忌﹐瑣言續﹐如是我聞﹐上品丹法功夫節次﹐泄天機﹐呂祖師金華宗旨﹐尹蓬頭皇極闔辟證道仙經﹐陰符經玄解正義﹐雨香天經咒注一部。以上二十種﹐共裝一套﹐總名古書隱樓藏書。外金蓋心燈八卷﹐共一套﹐總名同上。尙有宋代李注元始天尊先天道徳經一部﹐宋代白祖手注道徳經一部﹐雲門朱祖參同契闡幽一部﹐又悟眞篇闡幽一部﹐王無異周易圖說一部﹐鄖陽守梓陳翁易說一部﹐計共六種。玆緣力薄﹐未能重梓。此須與有力志士圖之。道光甲午淸和月定梵氏手識。天仙道程寶則泥丸氏傳太虛翁述懶雲氏纂返眞子訂第一寶則﹝原曰圓明﹞

心性圓明。泥丸氏曰﹕心性圓明﹐腳跟定而天仙程現矣。太虛翁曰﹕要知天地之大﹐初亦無有﹐有自妄生﹐因妄結妄﹐始有世界。《太玄玉經》所言「羅三藍波﹐逮洽臺離﹐堂運推入﹐連廣靈都﹐郁羅殊邈」是也。人之四大﹐何獨不然﹐溯我父母未生以前﹐藍如波如﹐淸空一炁﹐與彼先天﹐是一非二﹐何有去來﹐何有通塞﹐無所爲動﹐無所爲靜﹐湛如穆如焉而已。逮遭父母﹐因妄妄覺﹐緣覺妄交﹐成我四大﹐妄質緣呈﹐始與現有世界﹐無二無別。繼乃或住於育﹐或住於弗﹐或住於超﹐或住於散。憧憧攪攪於中﹐遂有動靜。因有申窒﹐七情爲之感﹐六欲爲之應﹐致使四大無主﹐而天橫判﹐天橫兆焉﹐達者昧其身之所自﹐曰彼血肉之團﹐與彼有形有相﹐咸屬妄質﹐出自妄因﹐推而至夫木土金石﹐無非由妄妄呈者﹐身之所有﹐惟彼妙明圓覺之心之性﹐出妙有之天﹐圓陀陀﹐光爍爍﹐不隨幻有而滅者﹐惟其現泥﹝去聲﹞於身﹐𨿽若傳捨﹐而究與天隔。勢惟盡此一報之生﹐返升太虛矣。是以每每聽其所之﹐身不之惜﹐以爲達者﹐不悟此質𨿽幻﹐仍是妙明圓覺心性一家之物究其精神气血﹐無非妙有﹐出自妙無。何忍聽其殉妄溺妄﹐疲於奔命。不令一返其源。蓋視聽言者﹐妄質也﹐而所以視聽言動者﹐非妄質也。截其指使﹐則四大自寧而萬慮自寂﹐截之之訣惟有誰﹖踞庭盼則己意苞而猷玄。誰者﹐主人翁也。自然善圓者﹐我之妙明圓覺之心之性也。夫此一心﹐儒家體之曰中﹐佛家體之曰空﹐我道體之曰虛﹐李伯陽﹑陳翠虛體以煉身而成道者。其大無外﹐其小無內﹐包三界而有餘﹐納芥子而不窄﹐盼則立現﹐金石至堅﹐猶不膜隔﹐矧此血肉之團﹐本無關隔者﹐人患不修省耳。故其法惟有圓覺。圓覺之功﹐始自洗髓﹐髓洗則心明﹐心明覺自圓也。髓也者﹐天心之心﹐誰是也﹐其位在腦。洗之者水也﹐水位在腎。《參同契》曰﹕眞人潛深淵。《易》曰﹕潛龍勿用。《修仙辧惑論》曰﹕念中無念。是皆涵誰洗髓之訣。若夫七情六欲﹐三尸九虫﹐緣妄成妄﹐生自妄因。人自後天感气而化﹐無所爲根﹐無所爲本﹐絕無技倆﹐一無神通。其所謂技倆神通者﹐一疑惑﹐一讒聳﹐竊權縱肆焉而已﹐一經夫妙明圓覺之誰﹐一如明耀﹐其權頓失﹐避匿無蹤。故法惟並此幻質﹐而一返置於無何有之鄕﹐照之顧之﹐虛之寂之﹐烹之煉之﹐厥質斯眞。次亦惟有按兵不動﹐修我文徳﹐飲之食之﹐教之誨之﹐權不下移﹐令自誰出﹐是卽凝神聚气﹐念不妄動﹐一守沖和﹐無微不燭﹐久而久之﹐羣陰咸化﹐國泰民安而身治矣。是以修身家必以心性圓明爲第一寶則云。第二寶則﹝原曰圓淨﹞

持戒圓淨。泥丸氏曰﹕持戒圓淨﹐則習業消而四大淨矣。太虛翁曰﹕要知生死輪回﹐緣於習業﹐習業不淨﹐欲修至道﹐譬如蒸砂作飯﹐萬無成理。非惟染淫染瞋染貪染妄﹐凡夫有礙於身心性命之理者﹐咸當戒而勿之染也﹐斯得謂之持戒圓淨矣。古人有言曰﹕喪身之事不一﹐而好色者必死﹐有動乎中﹐必搖其精﹐精搖中動﹐何道可修。無如身自有情中有﹐而又長養於七情六欲之間﹐無物不足以礙我修﹐無地不足以囿我志﹐惟大智慧者﹐乃能於欲海情波中﹐翻然持我利劍﹐劈開生死路﹐深入淸淨門﹐視彼聲色香味觸法﹐皆是犧牲之利刃﹐避之惟恐勿及﹐如是庶幾可以戒圓﹐始而勉﹐繼而馴﹐如是庶幾戒可圓淨焉﹐是卽所謂欲攝其心先攝其身之義。實以淫業不除﹐塵不可出﹐淫心不除﹐終落魔道﹐流入愛坑﹐失證眞路﹔殺業不除﹐塵不可出﹐殺心不除﹐必落神道﹐流入怨海﹐失證眞路﹔欺業不除﹐塵不可出﹐欺心不除﹐必落邪道﹐流入滲域﹐失證眞路。是以志士﹐首斷殺盜淫業﹐並絕殺盜淫心﹐以爲諸眞張本。噫﹐要知我身來自情海﹐非自情海﹐炁無去來﹐而道亦如是﹐捨妄卽眞﹐捨眞卽妄﹐念念返本﹐卽是淸空一炁﹐何習之得染﹐何道之得證哉。但今妄業未除﹐業習正固﹐法惟張我慧兵﹐盡淨搜削﹐有或不不恭﹐惟誰是問﹐庶幾證眞路淨耳。此修眞宗之所以重持戒﹐而以持戒圓淨爲第二寶則云。第三寶則﹝原曰圓精﹞

精進無間。泥丸氏曰﹕精進無間﹐則性田耕熟﹐而無滲漏之虞矣。太虛翁曰﹕要知三田久蕪﹐荊棘初除﹐稍一怠忽﹐自必間斷而萌芽滋長﹐殆有不可問也矣。蓋人一身﹐內魔伏於內﹐外魔誘於外﹐內外伺隙﹐其理必然。而大凡人情或生怠於乍得乍失之後﹐而每忽於已得未行之際﹐一不自省﹐爲害非細。況從善如登﹐而積習隱鑄於情關欲壑之奧。我師所言滲漏﹐其包甚廣﹐非僅指夫精漏也。眼不謹則神從眼漏﹐耳不謹則神從耳漏﹐口不謹則神從口漏﹐鼻不謹則神從鼻漏。若夫心之飛﹐精之搖﹐意之亂﹐神之昏﹐气之濁﹐志之迷﹐是漏也﹐而鄰於滲矣。滲也者﹐有漏於不覺不知之境﹐而失於防不及防﹐如漏水田然。其爲害也﹐似緩而速﹐似微而巨﹐智者戒之﹐昧者忽焉。我按是則﹐蓋卽《修仙辯惑論》中『斷續不專』之對照也。是說𨿽似貼性分上說﹐而實是修命家日乘之津梁。故我師以是則爲修眞第三寶則云。第四寶則﹝原曰圓庸﹞

庸其蹊徑。泥丸氏曰﹕庸其蹊徑。則內魔不生﹐外魔束手﹐而丹道坦矣。太虛翁曰﹕要知斯道也﹐何道也返本還源之大道也。其道𨿽大﹐至中至庸﹐一無作爲﹐一無奇異﹐斯爲天仙之道﹐人人具有﹐个个圓成﹐至堅至虛﹐至靈至混﹐視之不見﹐聽之不聞﹐體萬物而不遺﹐納微塵而勿窄者也﹐學者如是精體而修之﹐則功日進而無好勝神飛之患﹐自無見見聞聞之險。故我師曰丹道坦矣﹐噫非無見見聞聞也。此道一成﹐上與三淸合其徳﹐下與三界合其炁。凡夫三千大千世界﹐上天下地主宰﹐軍民魔王魔主人非人等類﹐如屬下令出乘行﹐疾如風火﹐何神通之得勝﹐何奇異之得加。苟不辦夫金剛不壞之志﹐焉能修金剛不壞之道。而方其矢志修時﹐必多魔試﹐其相試也﹐自百倍千倍於地仙人仙之道﹐其爲怪怪異異﹐出人意表之見見聞聞任何蔑有﹐訣惟以不動二字付之。且要深明夫一切見聞﹐悉是幻妄是實非實。譬如目眩之人﹐認暈成見﹐因見惑志。且要明夫我道本體﹐原無不包﹐原無不有。凡彼見見聞聞﹐仍非外物﹐是我一體﹐心生分別﹐遂有見聞﹐因有生滅。生滅知妄﹐喜懼無因﹐心便泰定﹐行功無阻矣。是以志士﹐但靖心意﹐成功與否﹐不之計也。況人一身﹐陰陽二气耳。陽利人衫﹐陰利人惡﹐修眞一道﹐煉陰化陽﹐陰盡爲成﹐陽純爲道。煉陰之境﹐日存海底﹐陰遭陽煉﹐精气溢身﹐如雲如霧﹐陽勝則暖﹐陰勝則涼﹐陽勝則通﹐陰勝則滯﹐相搏則痛﹐相食則和陽性善飛﹐陰性善伏﹐陽爲火﹐陰爲水﹐气爲陽﹐精爲陰﹐凡夫見見聞聞之物類爲陰精乘气而幻化者﹐訣惟有凝神海底﹐一念默注﹐勿非其心﹐全神注守﹐通塞痛癢﹐槪置勿顧。生死存亡﹐悉置度外﹐萬無內魔猖狂之理﹐亦無外魔得肆之禍。此皆我與先師親歷之境﹐其制法也﹐惟如是。昔我硯兄劉君不依此訣﹐因而中廢而死﹐是自取滅亡也﹐非關修道之故。訣惟有尙徳無爲﹐不以察求﹐下徳爲之﹐其用不休而已。其曰不以察求者﹐任有見見聞聞之遇﹐而仍存我無聞無見之訣﹐不動一毫趨避順降之念﹐以全其尙徳無爲之旨正以助夫下徳有爲之作用也。其曰不休者﹐非有他法也﹐亦惟注神海底﹐聚炁以烹﹐不以見見聞聞﹐或痛或癢而移神他顧也。此𨿽惟事乎下徳﹐而正所以輔尙徳也。嗚呼﹐古之作用神矣哉﹐而其立法之平淡也如此﹐故此則爲修眞家第四寶則乎﹐師曰如是如是云。第五寶則﹝原曰圓一﹞

專气致柔。泥丸氏曰﹕專气致柔﹐則後先不雜﹐而丹道淳矣。太虛翁曰﹕要知天仙之气﹐气而非气﹐至虛至淸﹐至純至靈﹐故但上升而無住。曰專气者﹐气不專則神不凝而火不旺﹐火不旺則精气不化﹐後天者依然粗濁﹐不入丹品﹐時至取之﹐則後先混納﹐斯有坐靜气沖之獘。而玄關气雜﹐如有袱裹﹐下如有底﹐倘昧凝神烹煉之訣气液不幹﹐胎不靈聖﹐則誤非細。縱能溫養﹐地仙而已﹐豈不惜哉。欲無斯獘﹐惟有專气致柔於前﹐凝神幹液於後﹐則萬無一失。我見世之學者﹐每以火旺爲慮﹐我常大聲而疾呼之﹐醒之者甚少﹐不亦哀哉。無他﹐昧夫不識定靜之功﹐錯使後天凡火﹐每於交媾之際﹐周身通暢﹐略似夫婦行房﹐而錯會竟同凡媾。轉瞬間竟致有周身麻顫身震气喘之狀﹐十倍受用於凡媾﹐以爲得功得計﹐豈知勾動相火﹐從而煽熾我身眞精眞气﹐鹹化爲交感呼吸之物。其則斯法而行者﹐無不面如童子﹐又肥又潤。豈知一朝命盡﹐不有丹火內焰五臟焦裂而死﹐卽染三消之癥﹐或有精泄數斛而卒者﹐餘年未多﹐而歷歷見有二十三人矣。其中有斷欲者﹐有不斷欲者﹐有多蓄姬妾者﹐有借用陽鼎者﹐皆能以不泄而取樂﹐以爲得所助﹐而津津向人道﹐不以爲過者也。而能善終者則惟斷欲一人﹐然亦終染三消之癥而死﹐可不懼哉。我道之所謂交媾者﹐通暢之極﹐蓋和之至﹐有不知天地人我中﹐惟見氤氳气象而已﹐聲息尙未之有﹐而況震顫也哉。倘或有之﹐訣惟加澄我心志﹐而置此身於無何有之鄕﹐亦無須住手。此亦要囑﹐不然﹐則所化後天﹐竟後天矣﹐豈不惜哉。我師以專气至柔纂爲修眞家第五寶則﹐有以夫。第六寶則﹝原曰圓寂﹞

一塵不染。泥丸氏曰﹕一塵不染﹐則呼吸气無而玄關開矣。太虛翁曰﹕要知呼吸之气不無則眞气不現﹐眞气現而玄關始開。其開也有眞有幻﹐自內而開出者眞﹐自外而開入者幻。又有似自外開而實自內開者﹐此又不可不自審。其訣總從事於忘忘一功﹐厥關自開﹐而萬無不眞也矣。其曰一塵不染﹐則其無雜念也可知﹐念無而後息住﹐息住而後關開﹐此—定之理﹐然亦有一虛一寂而便開焉者﹐此乃气穴﹐非炁穴也。气穴者﹐祖气之所自出﹐而炁穴在其中﹐炁穴開而玄關辟矣﹐此一說也﹐知者鮮矣。噫﹐此地仙之所以多夫天仙者歟。失之毫釐﹐謬之千里。語曰﹕欲知山下路﹐須問過來人。不蒙師示﹐到老還成骨董﹐是某之幸也夫。師不云乎﹐气穴不開﹐進火無門。炁穴不開﹐聖胎不結﹐忘而又忘﹐玄關斯辟。是二非二﹐是一非一﹐如雞抱卵﹐不說而說。我師又曰﹕其訣且從一塵不染上始﹐是以修眞家纂以此句爲第六寶則云。第七寶則﹝原曰圓照﹞

凝神入穴。泥丸氏曰﹕凝神入穴﹐則气穴暖而眞火旺矣。眞火旺而關辟無魔﹐液不滲入而聖胎有室﹐嬰兒斯無失乳之譏焉。然而知之者鮮矣﹐是不可爲外人道也。太虛翁曰﹕慈哉我師也歟﹐關無气穴則丹冷﹐胎乏陰精則乳失﹝此乃眞精﹐非凡液也。凡液乃凡气所化﹐故忌滲入也。眞精乃眞气所化﹐玉液是也﹐尙非金液耳﹞。嗚呼﹐不有師傳﹐我烏知此。我生四十有五年﹐辛勤三十有五載﹐足迹徧天下﹐遇師七十有八人。師師聞至道﹐而我無緣。未爲我道﹐倦而返浙﹐始遇師於何山﹐拜呤斯則﹐得成今日之我。我今述以示汝者﹐以汝命多祿勝﹐人知汝能不以利售﹐又能破人慳吝之習﹐化人暴戾之天﹐是以付汝﹐汝其鄭重而藏﹐待時而出﹐必遇至士﹐汝其勉之﹝又曰一戊祕﹐二戊避﹐三戊祕若棄﹐四戊遂不祕﹐刊而布﹐諸事不由己﹐識之識之﹞。異日太虛翁又曰﹕汝每以凝神一句謂有語病﹐汝不得凝之一字神理﹐所謂凝也﹐先以目光注所凝處﹐微以意斂眞气﹐氤氳四歸﹐我卽以和義寄於其間﹐而撤其機心﹐有若存若忘之用﹐旋卽從事於忘忘其和斯極﹐而神始凝焉矣﹝師曰其凝在於忘忘時也﹞。何至有雜參气血之獘。若夫老子之遊心於物初一句﹐乃是結胎安靈之祕奧﹐此非進火之侯也﹐汝其識之。故我師以凝神入穴爲修眞第七寶則﹐其指趣也玄矣夫。第八寶則﹝原曰圓覺﹞

端坐習定。泥丸氏曰﹕端坐習定﹐采取之祕訣﹐傳自翠虛翁﹐惜乎世人囫圇讀之耳﹐咀而味之﹐修道之要﹐行功之訣﹐得采之義﹐承受之祕﹐已盡備於四字中矣。慈哉翠虛翁﹐世卽囫圇讀之﹐亦可謂一句破的﹐循而行之﹐亦自成道。太虛翁曰﹕然。端也者﹐寓有六時端一之義﹐非寓道要乎﹖坐也者﹐寓有兩目附土之義﹐非寓功訣乎﹖習也者﹐寓有羽趨潛陽之義﹐非寓得采之道乎﹖定也者﹐寂然不動之謂﹐非眞指夫受煉之祕乎﹝師曰古云行存日受焉﹐忘受日煉焉﹞。蓋道以勤修爲要﹐六時端一﹐勤義有焉。修以一意爲訣﹐兩目附土﹐一意寓焉。修功之作用止此﹐曰羽趨﹐曰潛陽﹐自然之妙理﹐亦自然之功效。不待作用者也。陰無陽則滯﹐陽無陰則飛﹐陰陽相須﹐自然之妙道﹐情淨則陽伏於海底﹐而羣陰自四趨附﹐此自然之功效。陰曰羽趨﹐陰無滯獘矣。陽曰潛陽﹐陽得陰伏矣。陽伏陰附﹐煉不虛煉﹐而采非妄采矣。噫﹐要知采取一功﹐至簡至易﹐厥訣惟一習字義云﹐丹書至重於采取一功者﹐陽待陰養﹐陰須陽化。我惟全神專注下極﹐則潛陽旺﹐斯有陰附立化之功﹐而羣陰羽趨之效﹐有不待致而來者﹐我惟虛其气機﹐則脈絡自無阻塞之虞﹝遇有阻塞﹐則愈加我虛松其气機一訣﹞。而中有或癢或痛﹐或麻或跳﹐或涼或溫﹐或火燙或冰冷﹐或如絲如帶﹐或如霧如雲﹐種種不同﹐現於四肢之間。而我只行虛我气機﹐冥其聞見﹐心存海底﹐不起一念﹐專守下極。白祖所謂『開乾閉巽畱坤塞艮』而已。幹者頂際也﹐首是也﹐坤者腹也﹐下極足心俱屬坤也﹐巽者鼻也﹐呼吸出入之門也。言閉也者﹐無有呼吸之气出入也﹐呼吸之气停於內也。艮者地戶也﹐人之糞門是也。塞也者﹐如忍大便然是也。開也者﹐有上衝之天下達之淵之景象也。畱也者﹐存之之義也。蓋指羣陰羽趨﹐潛陽一種之陰精陰气陰神也。白祖之八字丹經﹐正當於此則中參用之﹐故采以示人也。嗚呼噫吁﹐古人著書﹐志在指迷﹐傳之後世﹐適以致迷。呼之不醒﹐仗之不悟﹐可悲也乎。卽如曰交媾﹐曰采補﹐至正至精之論﹐今淪爲鼎器家邪說之印證焉。如彭好古輩之注參同悟眞等書﹐援正入邪﹐迷以指迷﹐禍無底止。悲夫﹐天上天下﹐名山洞府﹐豈容淫棍混居其中﹐仙佛𨿽慈﹐胸無物我﹐無有淨穢﹐此指性體而言也。不然﹐何有蒸砂成飯﹐刻糞作佛種種微妙戒諭乎。以此必無之事也﹐故以斯諭爲證云。吁﹐要知我身之陰﹐皆我眞陽失守而化﹐業以散注於三百骨節之間﹐四肢五臟之內﹐待我眞陽一盡﹐崩然委地﹐隨彼地陰﹐塵然入土﹐無復生理﹐聖人惜之﹐立此修復一門﹐以度迷者﹐其訣惟有以意凝神﹐聚存海底﹐則陰自求耦﹐翕然下注﹐我則加以定守之功﹐眞火益旺﹐陰來立化﹐變气附守﹐充則隨炁達肢﹐陰得陽烘﹐油然純活﹐隨神會气﹐而朝陽於下極。必旋化气炁﹐而達而守﹐日積月累﹐羣陰咸化﹐眞陽始純﹐而仙道且成﹐白祖丹訣﹐實與此則不二者。故以此爲修眞家第八寶則云。第九寶則﹝原曰圓鎔﹞

如雞抱卵。泥丸氏曰﹕如雞抱卵﹐則有內外沖和之妙矣。太虛氏曰﹕要知此則作用﹐在一不忘守所守耳。忘則神散而不凝﹐眞火因之而微﹐眞水因之而冷﹐凡精凡气因之不化。不惟損害﹐爲禍非細﹝陰積不化必成凡火燒涸眞精﹞其訣爲惟何﹖綿綿若存﹐用之不勤而已。不勤者勤也﹐猶言用之不當。惟勤乃當。師謂此句宜讀﹝音豆﹞斷讀之﹐余故作如是解。

太虛翁曰﹕玄乎其玄﹐其斯九則歟。余昔得之於何山之麓﹐爲我師泥丸氏口授﹐則而行之﹐遂有今日。眞天仙家不傳之祕﹐我師得之於張無我律師﹐律師得之於南宗白祖﹐白祖得之於翠虛陳祖﹐陳祖得之於道光薛祖﹐薛祖得之於杏林石祖﹐石祖得之於紫陽張祖﹐張祖得之於海蟾劉祖﹐劉祖得之於鐘呂二祖﹐二祖得之於少陽帝君﹐少陽帝君得之於金闕帝君﹐金闕帝君得之於西王母﹐西王母得之於太上﹐太上得之於太玄神母﹐母生九霄﹐爲原始天尊之母也。其訣至簡﹐初惟淸寂凝煉明神一七字﹐遞傳遞演﹐遂成九則﹐然皆口口相傳不畱文字者﹐傳至無我祖師而泥丸氏至﹐祖師乃以筆述授之﹐然文但三十有六字﹐而無序次得循﹐蓋杜盜獘耳。我師得之從而演定﹐乃有九則。余荷師授﹐百日基築﹐十月胎圓﹐行三年之乳哺﹐養十載之忘忘﹐計自了當﹐迄今又二十有五年矣﹐¤子而授﹐重負釋焉﹐爰爲逐則贅述聞見﹐明知漏泄過甚﹐鑑¤¤¤¤¤雜法﹐橫行之世﹐有不得不爲之詳剖者﹐上天慈¤¤¤¤¤¤¤¤¤¤¤¤¤¤¤當斟酌出之。此書得行尙有待﹐歲越四八而又一﹐庶有行機矣。勉諸愼諸﹐自度度人﹐白祖有言﹐遇而不勤﹐終爲下鬼﹐可不勉哉﹐可不愼哉。

懶雲氏曰﹕此九則及述言﹐皆我大師太虛翁口授﹐余爲筆錄者﹐以今行值戊寅歲﹐其原稿存於玄蓋洞天之天柱峯金築坪﹐坪爲大師墓捨﹐故藏之﹐冀有所遇﹐於袁浦問述所記憶者於右。時維臘月四日錄於山安婁工工次﹐懶雲氏並識。天仙道戒忌須知泥丸氏傳太虛翁述懶雲氏纂返眞子訂

戒忌須知第一

迷不知止。泥丸氏曰﹕不知止﹐則志無所立而趨向惑搖矣。太虛翁曰﹕學仙須得學天仙﹐天仙爲仙道之止。知止則不爲地仙水仙等則法迷惑﹐而功用純矣。天仙之學﹐心學也。專一修心﹐爲明知止。天仙之心﹐妙明圓覺﹐眞常寂生﹐其大無外﹐其小無內者。行止坐臥﹐或失此趣﹐應卽反照。覺照稍遲﹐便名迷止﹐道程之所戒忌也。要知我身非我身也﹐無一非此心之妙有而一出自妙無者。我則一一攝之復所自﹐則我身完固而此心始全。儒門所云全受全歸。知此修復﹐古人謂之小知止。以彼學者知覺運行﹐純出理天﹐猶藉覺照而純一者﹐尙有分別人法之見也。如能人法雙忘﹐出無入有﹐湛然常寂而告止者﹐古人謂惟自度一流﹐天仙之民人是也﹐未可謂之天仙之止。夫我天仙之心﹐有視我身如世界者﹐有視世界如我身者﹐有一身世如微塵者﹐有納微塵中藏億億恆河沙世界﹐而身於億億恆河沙世界﹐界界在在無量眾生前。或豎大法幢﹐或隱或顯﹐教策濟度﹐人非人等咸登道岸﹐心不爲功。其出種種言行﹐若不出自我言﹐出自我行﹐一若出自納現世界。界界在在各各眾生﹐一一自心之所自言自行﹐我無與焉者﹐厥心斯眞。由是修養﹐精勤無住﹐愈返愈明﹐愈純愈精﹐是乃大羅天仙之心境如此。知此立志﹐謂之無上大知止。上所言輔命之性宗也。命無性不立﹐故先詳示云。

若夫煉命之旨﹐總以陰盡陽純爲止。神通飛騰不與焉。其受煉也﹐曰精﹑曰气﹑曰神。我聞之師﹐有先天之精焉﹐有後天之精焉﹐神與气亦各有二焉者。煉之之法﹐亦自有一定之止訣焉。研夫後天之精﹐有形有質者﹐似精而非精﹐飲食之所化﹐未經絳宮化血﹐而散遊於四肢臟腑。若不經彼海底一煉﹐不得化爲凡气﹐隨炁升腦降心﹐而化液化血以達腎。復又升臍一和﹐隨炁抵海﹐大煉一番﹐勢有不能成炁﹐焉能升腦而化玉液乎﹖凡煉形質之精不依此序而加功﹐謂之迷不知止。煉之未及化成玉液而中止者﹐亦不得謂之知所止也。若彼先天之精﹐眞精也。然其性屬陰﹐我身肺气之所化。煉之之法﹐經腎經臍﹐而下海一烹﹐復自升臍﹐與土一和﹐降穿尾閭﹐升巓一聚﹐天罡頂炁照之﹐立化金液﹐油然而降﹐滴入絳宮﹐始極淸涼﹐臟腑爲之一爽﹐轉眼便化熱炁﹐烘然下行﹐徧體爲之一暖﹐覺此暖炁氤氳﹐和入玄關﹐覺其中有吞吐之趣﹐此卽乳哺嬰兒之明證也。世之煉眞精者﹐煉不依此煉之﹐謂之迷不知止。循訣而煉﹐不到和入玄關﹐亦不得謂之知止也。至夫先天之气﹐陽火也﹐其眞性屬陰﹔後天之气﹐陰火也﹐其體性屬陽。先天之气無勞煉者﹐知所養訣﹐則與造物之眞气通﹐而取之無盡矣。先天之气來自坤宮﹐乾感坤气而成者﹐故其眞性屬陰。後天之气來自兌方﹐兌竊震气而施行者﹐故其性體屬陽。養之之訣惟何﹖洗我髓﹐淨我心﹐潛龍勿用是也。煉之之訣惟何﹖從事上養之訣﹐加以凝神定慮﹐用我目光﹐時巡海底﹐則下極自得熱騰如沸。非惟凡气化爲眞炁﹐而凡液亦得化爲凡气。得成如雲如霧﹐下護玄關﹐上騰夾脊﹐隨其眞炁氤氳升腦﹐時得天罡恩加炁照﹐亦得與眞炁徑化玉液焉﹐不亦幸乎。是玉液也﹐引以灌我絳宮﹐則淸涼無比﹐臟腑生春﹔以滋土釜﹐丹田溫潤﹐降透玄關﹐嬰兒得食﹐徧體充和﹐是乃煉气初關之止境。循而行之﹐其祕亦不外乎此者。世之煉气者﹐則此法訣以行﹐亦可謂之能知止。第其間升降運行時﹐有阻有滯﹐如束如兜﹐或痛或庠﹐則另有止訣存焉。

戒忌須知第二

繼續不專。泥丸氏曰﹕此則句義﹐《修仙辧惑論》語意不同。此則句義偏在戒忌邊﹐非有作用深義存焉﹐蓋學貫綿密與專精耳。若一斷續﹐一不專﹐𨿽得眞傳﹐與無聞等﹐鬼神惡之。非惟無益﹐玄律炳存﹐難逃冥罰﹐可不懼哉﹐可不戒哉。太虛翁曰﹕修道如牛毛﹐成道如兔角﹐蓋指此輩之學道耳。不然﹐古今道成者﹐卽我聞見﹐亦成捲帖﹐何至有兔角之嘅諭乎。其斷續不專之獘﹐總惟性理不明﹐嗜欲礙敗。或因狃於成見﹔或緣妄識悟岐﹔或不耐辛苦﹔或視爲髙妙﹔或疑其簡易﹔或慮師傳未全﹐以與侶伴非士﹔或有宿疾頓發﹔或值新病適生﹔或見所尊暴殞﹔或聞外道名揚﹔或躐等致疾﹔或妄作滋災﹔或眷屬阻﹔或待時而悞。其魔緣不一﹐而失修惟同。可勝嘆哉。

戒忌須知第三

未足爲足。泥丸氏曰﹕未足爲足﹐古今修道人之通病﹐其根由於無聞﹐緣乏聖師友輔之故。太虛翁曰﹕我以是故﹐故於知止一則中﹐已逗所止境﹐爲若輩當頭棒喝也。

戒忌須知第四

不信因果。泥丸氏曰﹕不信因果﹐達者之病﹐其病至惡。𨿽得至道﹐性理不通﹐以未思深之故。但知空寂﹐總成小乘。愚昧宗之﹐釀成沈習﹐禍無底止﹐可不懼哉。太虛翁曰﹕因之與果﹐如影隨形﹐創不信說者﹐非惟自絕去徑﹐亦且截其歸路也。縱或堅持空寂﹐不犯他戒﹐我知其命終之後﹐福報盡日﹐定化微塵﹐散之空境而已。

戒忌須知第五

人我山髙。泥丸氏曰﹕人我山髙﹐私心肆矣。縱能精進﹐必墮魔道。太虛翁曰﹕人我不除﹐四相具矣﹐煩惱是非﹐刻無得靜﹐勢有必然﹐嗔念必多﹐縱知煉气精圓﹐適成魔家眷屬﹐我師所言信知也。

戒忌須知第六

淫心不斷。泥丸氏曰﹕淫心不斷﹐縱能精修﹐譬如蒸砂作飯﹐萬無成理。太虛翁曰﹕淫心之生﹐出自愛海。不斷淫戒﹐人根火熾﹐燒斷眞路﹐墮落水族﹐爲禍非細。況丹道以保精爲第一關﹐精虧則气虧﹐气虧則神衰﹐神衰則眞火微﹐鑪竈必冷﹐而羣陰肆﹐病發必死。若彼志土﹐或狃於成見﹐以爲不孝有三﹐無後爲大﹐我輩生自儒門﹐豈容逕辟。亦惟爲奏帝天﹐開一活徑﹐倘有志士﹐於神完精足之際﹐願爲其先延一種子﹐以勸度執見迂儒者。許其一索再索﹐理無不中﹐生必是男。第一已孕卽須斷戒﹐不得流連﹐有違戒者﹐貶入人道﹐流充愛坑﹐受種種報。我師以爲然﹐爲達呂祖﹐呂祖許之﹐已有存案﹐存行三天﹐下誥九原矣。然此乃祕密之說﹐知之者毋得妄泄誥行之原﹐恐招人謗耳。嗚呼﹗天地且幻﹐萬有非眞﹐形形相續﹐習業因緣之所造﹐正是苦事。世人之不斷淫事也﹐好之深﹐謂曰嗣續計者﹐乃托詞也。不然﹐寡欲多男﹐醫書可證。彼所謂色者﹐並非色也﹐特欲火熾而莫制耳。斷之之法﹐惟一懼字﹐庶幾利焉。由勉至淳﹐三百日﹐斯易不熾矣。是以古人懸一骷髏﹐存如腐屍﹐或懸聖像﹐或持經咒﹐或行禮拜﹐或結侶伴﹐皆以制斯一念耳。然莫若置身於虛﹐攝心於無﹐使彼六根六塵﹐無處著腳。惟用我老子遊心於初一訣﹐何等簡易。我願世之志士﹐刻從事斯句﹐則丹道亦因速成﹐何利如之。師曰﹕然﹐是汝所說。

戒忌須知第七

吝伐不除。泥丸氏曰﹕吝伐不除﹐人我相大﹐因果感應之源﹐注記帳繁﹐消報不平﹐公案難了﹐超脫無期﹐或變業障﹐古今比比也。」太虛翁曰﹕要知捨施濟拔分內事也。一生吝念﹐善緣錯過﹐捨而念存﹐謂之退悔﹐功轉微矣﹐豈不惜哉。一存伐念﹐驕勝气肆﹐非惟功除﹐業根栽矣﹐可不懼哉。我師所以出此痛言於右。蓋欲修道﹐必欲積功﹐積功一層﹐捨布施苦行﹐何從而積﹖且彼善緣﹐易失難得。遇而卽行謂之仁﹐行而不伐之謂之義﹐受侮招謗不之悔謂之徳﹐施恩種徳莫之念謂之道。噫﹐天與我力﹐又賜我緣﹐是以得行﹐柰何從而生吝生伐乎﹖古之志士﹐聞見必信﹐信無不行。今之志士﹐以能疑爲智﹐以察審爲明﹐是以有立功立徳之謀﹐而終無徳功得積也﹐是昧夫所謂徳與功一﹐心性天良圓而已。故古之志士﹐但盡我心我力﹐聞則斯行﹐終不計夫彼之虛實也﹐故其徳功積易圓。若云可疑﹐天下事無不可疑者。待信而後行﹐萬無行理。亦恐待濟者已早不及待﹐死者死﹐敗者敗焉已﹐可不惜哉。若吝與伐者﹐不足與言大道也。彼𨿽精修﹐我決其終囿生死窟﹐而化爲冤債種子云﹐可不戒哉﹗

戒忌須知第八

得失念生。泥丸氏曰﹕得失念生者﹐未有能循古志而不妄加作用者也﹐其自造流獘﹐有不可勝數矣。太虛翁曰﹕要知人性本善﹐天理備存﹐曰得曰失﹐據彼人事而言也。我輩所修者道。道曰修者﹐以爲妄蔽我心﹐妄障我性﹐三尸九虫﹐七情六欲﹐朋比爲姦﹐以克我身﹐是必加修而身始安。修也者﹐修而去其妄蔽焉而已。妄去則眞﹐障去則明。眞與明也﹐完然而具﹐未嘗有失﹐得從何來﹖戡破斯理﹐何得失之可有﹖有且無有﹐心何妄動﹖憧憧內戰﹐是其自貽伊戚耳。我以爲除得一分欲﹐明得一分心﹔去得十分欲﹐明得十分心。我願學者務除其欲而去其妄﹐明其心性﹐自得妙明圓覺矣。苟或不信﹐而住於患得患失之間﹐我不知其究竟矣。我亦惟有聽之焉而已矣。可不戒哉。

戒忌須知第九

動靜有間。泥丸氏曰﹕人之一身﹐自該動靜。動者其神﹐靜者其精。气之動靜﹐一聽之神。故其身之動也﹐神使夫气﹐气承夫神﹐禦精而行也。及其靜也﹐神馭精於气﹐率气以休於气穴而已。吾之妙明圓覺心性﹐本無動靜﹐焉有去來。柰何因身之動靜﹐而有間我心學乎。吁﹐未之思耳。太虛翁曰﹕旨哉師言﹐發前人所未發﹐慈示後人﹐余小子敢不從而詳述哉。聞之師﹐古之志人﹐行止坐臥﹐不廢其功﹐而各有行之之訣﹐故能動靜無間。而有百日築基﹐十月胎圓﹐三年乳哺之功之驗。今研其動﹐曰行曰止。止者﹐立也﹔行者﹐步也。研其靜﹐曰坐曰臥而已。其煉訣惟一﹐而存煉之所則有四。一者何﹖凝神而已﹝此一句包括汗牛充棟所言煉訣烹法諸書﹞。四者何﹖行則凝神於湧泉兩穴﹔立則凝神於海底﹔坐則凝神於絳宮﹔臥則凝神於坤腹。若夫坐而應對﹐立而酬應﹐則又異於獨坐獨立焉。坐則先存﹐自海底兜後達背。有如佛像之火焰然﹐則應對神靜﹝據鄙見﹐還宜加用炁向客那前一邊﹐在客背後一包﹐從地底收回﹞﹐而語言調達﹝此一包要用得神速﹐只須看見客時﹐以神向其背後﹐從地下包過來﹐則此炁機已在我後升上﹐又復向客一包﹐如一雞卵然﹐而我與客在其中﹐如是則我但用徧體神凝一段充和功用爲妙﹞。立則先存神於兩足底板﹐微微用力踏住﹐而口酬應﹝卽於坐功之上亦可如此﹞﹐則神安而不飛焉。其臥功亦有兩法﹐一名希夷睡﹐一名環陽睡。希夷者﹐陳摶祖師禦賜之徽號﹔環陽者﹐茅山李老君之號﹐是柏子老君﹐非太上化身之老君也。其睡法各有妙處。如用希夷睡﹐側左者曲其左肱﹐以手心墊面﹐開其大指﹑食指﹐以左耳安在大指﹑食指開空之處﹐則耳竅畱空矣﹐直其腰背﹐曲其左股﹐達其坤腹﹐泰然安帖於褥際﹝鄙見謂腰腹及右股須各偏平仰一邊﹐則丹田气舒也矣﹞﹐直安右股於左足腳側﹝鄙見謂右股宜略帶平勢而開﹐則與腎處不帖著﹐方爲妥當﹞﹐以右手手心﹐安帖臍輪﹐而凝其神於臍後﹐存我一身﹐咸如晶之明﹐而如睡於平波水面﹐下空無底﹐而一身被褥﹐存化白气如雞卵然﹐而我睡其中﹐此側左之法﹐如側右亦如側左法。若用環陽睡﹐睡不側睡﹐而於上半身墊物﹐須髙厚於下半身所墊﹐約髙半尺或三寸﹐仰而睡﹐兩手握固﹐直其兩臂﹐八字安開﹐兩股亦然﹐而於閒處各離腎囊一二寸許﹐緘口閉目而冥其心﹐時約十幾息﹐存見氤氳然﹐如雲如霧﹐繞我一身內外﹐以意凝畱絳宮﹝凝畱此氤氳气也﹞﹐有若存若忘之訣﹝如是存﹐當必覺此胸際或板木或煩熱﹐幾有不可忍之气象﹐是氤氳之气得我心火一烘﹐气將化血﹐方用下所說訣﹐則血可歸腎焉﹞﹐我之兩目﹐冥照於胸背褥下﹐有若無底然﹝如是則血有熱气﹐從心後脊前分作兩路﹐左右流注腰腎﹐乃有血化爲精之驗﹞﹐亦勿太作意﹐而松松如顧焉而已﹝此顧字﹐卽修仙辧惑論中操持照顧之顧也﹞。其中妙義﹐有不可勝述者﹝蓋卽我注中所述之類﹞。其中大旨在生血之功有八﹐而化精之功有二焉。若夫與人同睡﹐其訣有九﹐恐誤後學﹐流入旁門﹐不敢述也。」

初丙午歲十月朔﹐懶雲氏侍太虛翁﹐爲述泥丸氏天仙道程寶則﹑天仙道戒忌須知。述至動靜有間一則﹐懶雲氏心動﹐太虛翁神人也﹐爲南嶽分神﹐左手有文曰主宰太虛﹝其文似篆而靈活有飛蟠之勢﹐其色純朱﹐於其歿際﹐沐手乃見﹞﹐故號太虛。懶雲氏蓋心請筆所述於書﹐以度世之有緣者。太虛翁曰「可﹐得汝而筆之﹐我何吝焉﹐大江南北﹐將徧流諸﹐𨿽然﹐時尙有待。」乃起而吟﹐吟曰「皇歲三六﹐越又二三。神河濱北﹐婁工捨南。瑣瑣野人﹐赤腳弟男。伊焉授受﹐訣始流傳。」吟畢﹐復曰「得之不難﹐聞之亦眾﹐第其中各視其質地何如﹐而所修自異﹐卽所證亦不同焉﹐覽是書者﹐皆我个中人﹐幸毋自棄。」已而又曰「我師昨至﹐謂我將應帝召﹐行有期矣。」遂起而吟曰「住世七十九﹐光陰非等閒﹐喜完眞面目﹐神證太虛天。」吟畢﹐授筆出紙曰「錄﹗」遂自《道程寶則》起﹐次第端書﹐錄至動靜有間﹐則已值月之望日矣。太虛翁曰「盍將朔日吟句﹐會錄成則﹐附於是則述後﹐以爲將來首授道侶﹐作一證緣乎﹖」懶雲氏起而纂之﹐纂畢以呈。太虛翁曰「善」。又曰「爲我續書之。」續曰「我所述﹐諸書未悉載﹐得之者愼毋輕視﹐得而不行﹐行而不勤﹐勤而不恆﹐皆名輕視﹐畢生不成道﹐某月日﹝原本乃乾隆丙午十月望日﹞﹐澹泊主人﹝澹泊﹐齋名﹐卽歸安縣射村開化院之澹泊境﹐太虛翁羽化處﹞太虛翁囑﹐懶雲氏識。」吁﹗時越十一日﹐而太虛翁果辭世矣。今歲戊寅﹐懶雲氏遊寓婁工工次﹐悟而出錄﹐以待贈夫有緣者。爰復續識數語於段末云。

戒忌須知第十

行不由人。泥丸氏曰﹕行不由人者﹐非安分之志士﹐乃好奇務異之徒﹐王難或幸免﹐天律必難容﹐故律有之﹐偶而一犯﹐罰滯三載﹐惡其性喜隱僻﹐不由中道﹐流禍至烈﹐故重罰不稍宥焉﹐可不戒哉。太虛翁曰﹕我師所言﹐眞實不虛者。古之隱士﹐住世忘年﹐載之冊籍﹐炳炳可考者千有餘人。今反混迹塵寰﹐或爲荒寺收供僧﹐或與襤褸乞丐伍。最上者﹐匿迹峨嵋﹐雞足太華勞黃諸山至僻處﹐豺狼爲侶﹐趺坐數百春秋﹐葉落沒軀﹐荊榛塞徑﹐惟恐人知﹐是皆漢魏六朝唐宋元明之大術士也。昔日顯異迹多者﹐其罰滯也無歲月。我實知之﹐我實見之﹐不忍白其名姓焉而已。我恐世之有志者﹐迷而悞用﹐其自害也不淺﹐故不吝爲人一饒舌。志士切戒之也可﹐愼毋行不由人是囑。爾時﹐海畱翁侍曰﹕神通法術﹐乃駐世眞人藉以積功累行者﹐冊籍載之詳矣。夫子戒之﹐豈以書載不足盡信歟﹐抑寓有深意而故辟之極歟﹖太虛翁曰﹕汝迷不足以語此﹐𨿽然﹐不爲汝說﹐貽誤後人。汝見翼卵而成雛者否﹖曰見。曰﹕見形未全而預有出殼者否﹖曰未之見。曰卵之變化有其道﹐變化成形有其理﹐形成破殼有其時﹐未有時未至而得變化﹐時未變化而得形成。時未形堅而得破殼者﹐彊而致之出﹐未化未形者死﹐形成未堅者萎﹐形堅時未至者病。我昔所言﹐蓋已形成而堅如者﹐特時未至一流﹐故其患也僅如此。然已病甚矣﹗吁﹗雛之一物﹐凡物也﹐自無而化有者﹐養至形成﹐其功已竣﹐而天破人破﹐其損其益猶如此。若夫吾道﹐仙道也。自有化無﹐煉實還虛﹐撥妄返眞﹐攝情歸性﹐煉陰成陽。種種修訣﹐不捨色身﹐不著色身﹐活活潑潑﹐混混穆穆﹐若存若亡﹐精精純純。不以五臟六腑爲五臟六腑﹐不以四肢百骸爲四肢百骸。視惟存有圓陀陀﹐光爍爍。始成水月境界﹐次成黃金沙世﹐終成紅紫淨境。卒忽現境縮小﹐如米如粟﹐我則以眞意攝入玄關﹐如磁吸鐵﹐透入玄胎﹐乃爲安靈入聖之妙用﹐不假外來絲毫雜气﹐與我身中未經歷煉之凡精凡气凡神半縷混入者也。方其玄關初辟﹐一雜用顯異祕宗﹐我胎未結﹐眞炁甚微﹐眞靈𨿽備﹐而塵敝尢堅﹐光明無幾﹐顯異祕宗﹐乃是眞靈率彼識神﹐統我凡气﹐外合地天罡殺生气以行事者。其靈異在假天帝之號令。是以地天之气﹐莫不來合。然其來合者﹐莫非六天魔王﹐上遵帝令﹐敕其魔气﹐會合而來。中多畏正佯馴之神﹐其心未正﹐旣遵號召而至﹐自必如令而承行者。故其行也﹐必靈必驗。要知行法之士﹐功夫未淳﹐眞炁未足﹐眞靈尙微﹐心性未圓﹐妄念猶熾﹐是以有此妄煉﹐無非妄有好勝好名﹐貪靈希異﹐與夫欲速嘗試之癡心也。彼諸魔神﹐鑑之熟矣﹐因而誘我內魔﹐朋比篡踞我軀﹐彼諸學者﹐亦不自覺心已著魔﹐從此肆行無忌﹐而法益異靈﹐反謂昔修咸錯﹐因而自誤誤人﹐必然之勢。倘渠道根深厚﹐得遇至人﹐從而喝醒﹐復反眞道﹐勇猛修持﹐亦得胎圓胎出。而於粉粹了當一著﹐百千年久﹐有不得而行者。何以故﹖昔之妄業﹐積如山海﹐業消罪赦﹐天詔乃臨﹐斯關始破﹐可不戒哉﹗海畱要知內養一圓﹐功行自足﹐與造造物者﹐一鼻呼吸﹐念動神應﹐神凝气護﹐如心使指﹐指無不應﹐而謂神通不巨乎﹖何藉乎法﹐何藉乎術哉﹖蔽而不之神蔽﹐蔽而不之通者﹐凡情凡念耳﹗淨其凡情凡念而一策之﹐復之眞﹐斯自神通矣。海畱翁悅﹐懶雲氏乃爲筆之於書云。

戒忌須知第十一

耽於閒逸。泥丸氏曰﹕耽於閒逸者﹐非志士﹐並非自度者可比﹐大可哀也﹐聖人復起﹐亦難策而致道﹐其身純陰﹐蓋煉有不勝其煉者﹐嗚呼﹐余復何言。太虛翁曰﹕慈哉﹐我師不屑教誨者﹐正以深誨之也。若輩性靜者﹐其病在懶﹐似達非達﹐似知足而不知足。乃才短一流﹐混迹於玄門中﹐其用心也苦矣。我師心甚憐之﹐故加棒喝。世之納身於枯木圜堂者﹐此輩比比云。我謂此輩特昧夫修訣耳﹗知置身於煩惱場而一守其閒逸之趣﹐兼能刻省得失﹐便是大善知識﹐久而羣知其養﹐則又移置無知之地。以考此趣之得失﹐內竊克養於中﹐以間安勉﹐孰謂非得天仙之大蹊徑乎。何以故﹖旣皈玄門﹐愼毋虛過光陰。若欲於恬靜處終其天年﹐我訣其終此百千生。而此閒逸之趣﹐萬無定得者﹐此正我師棒喝之旨夫。噫﹗旣無其才﹐又無其力﹐勉欲精勤﹐病必隨之﹐不如就其才料而納之造就之窠。此卽鳥鵠異質﹐各有受煉之祕存乎其中。人不虛生﹐是人總可得道﹐幸毋自棄自囑。

戒忌須知十二

致功克期。泥丸氏曰﹕致功可以克期者﹐一人之說﹐非通論也。蓋稟受不一﹐而愚智有殊。克期以致功﹐未有不因而致獘者。太虛翁曰﹕然。師言破的﹐飲水飲湯﹐冷暖自覺﹐師不得定之於弟﹐父不得定之於子﹐稟受有殊﹐智愚不一耳。行適其當﹐不及其期而已足。不得其當﹐𨿽過其期﹐行不中止。曰七曰九者﹐老少之名目﹐並非致功之期克也。曰百日曰十月曰三年﹐恆久之義焉。左轉三十六﹐右轉三十六﹐是卽半斤八兩之說。類此而推﹐均可無庸泥滯也。譬如行路然﹐計弓準步而定裏﹐成法則如此﹐由斯路者﹐行之而已﹐總以得到爲宗。奚必執途人而考其步數乎﹖步有大小﹐其數自殊﹐考步以計裏﹐不亦惑乎﹗天仙之道﹐活潑潑者是﹐固非泥象執文者可與議斯道。

戒忌須知第十三

淨穢自畫。泥丸氏曰﹕淨穢在心﹐境不與焉﹐世之志士﹐迷而功阻者比比﹐大可笑也。太虛翁曰﹕旨哉斯言﹐淨穢在心﹐境不與焉﹐不易之論也。滯境而畫﹐食古不化之故。要知淨穢辟穢種種作用﹐蓋卽淨面連心洗﹐焚香帶性燒之義。柰何有禮廢弔唁而行避塋冢者﹗以爲書載見屍四十九﹐終身不得道。不知此說出於禮誦之門﹐而隱諷夫陰陽流﹐專以送死領葬爲生計者﹐夢寐寢食於其間﹐窮其一身內外﹐無非死气焉﹐是誠萬無道成之量者。然世之陰陽家﹐果能誠誦夫太玄玉經﹐且更能日誦心維﹐不惟此身淸淨﹐所過者化﹐所存者神﹐累行積功﹐孰有勝於此者﹖此之謂下結鬼緣﹐亦證道之一助。況心無生死輪回乎﹗吁﹐生死且無﹐何有淨穢﹖惟禮誦一門﹐理宜內外精潔﹐稍懈非所以致我敬﹐是以有焚香設供之儀﹐沐浴更衣之事。若夫修養一宗﹐純存貞一天仙一道﹐寂浩無蹤﹐均無凶穢得觸之虞﹐庸何忌焉。然苟無其道﹐而心有感之﹐則訣有退持太玄玉經﹐存放慈光﹐若月若日﹐照耀金庭﹐𨿽有感觸﹐亦無獘焉。萬無有因而自畫﹐必待七終﹐乃始往弔﹐致廢大禮。亦萬物因往而自畫進修之功。此我師揭此一則以示人之慈旨云。

戒忌須知第十四

泥古律今。泥丸氏曰﹕時移世變﹐气運使然﹐泥古律今者﹐徒知好古﹐食而不化者也。不可以不戒。太虛翁曰﹕然。古法不行於世也久矣。卽如傳道一科﹐情有不可得而古法者﹐然而知之者鮮矣。昔某於某地﹐傳某以某道﹐儀禮均未具﹐而受授竣。有某者起而責曰﹕某道傳自某祖﹐得自某師﹐儀若彼﹐禮若此﹐何其重也﹐今某傳某﹐若此簡﹐若此褻。可乎﹖某欲辧而未得﹐迄今傳爲話柄。嗚呼﹐彼之責者﹐亦是也。然彼也者﹐烏知夫今昔情殊也哉。經曰﹕禮云禮云﹐玉帛云乎哉。古哲之重夫儀文者﹐正以卜受者之誠與否耳。今則不然矣﹐計儀而受授﹐將以召彼﹐而羣凝哉﹐且將因儀而謗道焉。嗚呼﹐可知某之不計儀而受授﹐是崇道﹐非慢道也。卽此以律泥古律今﹐殆有不可不戒者矣。吁﹗天下滔滔﹐泥古且未眞﹐洞而審之﹐類皆假古以律今者﹐其心其行﹐更有不可問焉者矣。

戒忌須知第十五

身心意任。泥丸氏曰﹕以三逆任者仙﹐以三殉任者人﹐故以身心意任爲戒。太虛翁曰﹕玄哉師說。身心意者﹐謂之气精神也可﹐謂之天地水也可﹐蓋其內蘊有是理﹐故精乃心之所出﹐神乃意之所有﹐气乃身之所載﹐其實一心以主之。以三逆任者﹐蓋能以心制意﹐以意制身﹐以身定志﹐以志定神﹐以神定气﹐相制相定﹐欲淨理純﹐純一不二﹐則仙之道也。以三殉任者﹐蓋但心任意﹐以身殉意﹐以意殉心﹐相殉相任﹐欲熾理滅﹐千態萬狀﹐則人之道也。噫﹗要知天仙一道﹐以逆爲用者﹐天地定位也﹐地天乃泰。他若水火木金﹐有相媾相交之妙﹐而水土亦有和洽之功。類而推之﹐無不以逆爲用者﹐以我師之所以諄諄告誡也歟。

戒忌須知第十六

禮儀荒忽。泥丸氏曰﹕是可卽外以證內﹐正是止敬存誠一功之現於內外者也﹐何可荒忽。志士犯此﹐必墮魔道﹐可不戒哉﹐是昧夫足恭之一說耳。太虛翁曰﹕犯此則戒者﹐大都似達非達一流。蓋此一輩夙修乏福﹐而薄有才智﹐淪落不偶﹐識者鮮焉。致恭致敬﹐人之不答﹐更有從而笑之者﹐遂漸大反其行止。又遇好事者從而推獎之﹐曰﹕某也材﹐古之狂狷無以過之。世之無知者從而附和之﹐因美其名曰能解脫﹐能恬淡﹐能狐髙﹐相贊相成。風聞夫無聞志士之耳﹐遂亦遙遙應染焉。此末世羣以禮儀荒忽爲存本色之因也。夫學者誠宜戒之﹗否則必墮流我慢魔道﹐可不戒哉。第當內外如一﹐又當如分而止。故凡身處尊貴之階﹐禮宜持夫忘分之禮﹔身處卑幼之序﹐則但盡夫弟子之儀。若於同儕酬應之際﹐禮文無失﹐當而已矣。夫我道﹐天仙之大道﹐不避人不逃世者﹐酬酢不得而缺。鼓鐘於宮﹐聲聞於外﹐愼毋使彼四方君子﹐聞所聞來﹐見所見去。況夫天仙家﹐乃寓火候於行止坐臥間者﹐何可忽忽諸。若遇當坐而談者﹐則有載談載坐之行訣。步而談者﹐又有載談載步之行訣。立而談者﹐又有載談載立之行訣。人坐亦坐﹐人起亦起﹐人立亦立﹐人步亦步。周旋拜禮﹐莫不有微細妙訣存乎其中。大可隨地隨時行我功訣﹐煉我炁精。更可詳驗我行功之安勉。豈慢行酬酢之儀文於外﹐而無我內治之神功哉。是以天仙一戒律﹐有三千八百之多之微細條目也。蓋心愈靜而愈圓﹐有不待存注而無不中規中矩之妙。然須於平時細微體認而體行之﹐則當場酬應之際﹐自不厭其禮文之繁瑣矣。故古之志士必於家庭間﹐隨時隨處不廢其起起立立坐坐步步之儀文者﹐正以煉其起起坐坐行行立立之功訣也。一旦應時而出﹐或事上﹐或接平﹐或臨下﹐其儀其文﹐自然周致而合度合訣焉。大隱朝市﹐此說何謂乎。今則不然﹐以爲家無常禮﹐而惰其百骸四肢焉。不知家無常體之說﹐言不惟晨昏定省而已。凡彼巨細儀文﹐咸當於斯際﹐而體認如何內外不二﹐而儀文非儀文﹐一一必使其內外如一﹐而無偏勝之獘﹐故曰無常禮焉。夫子之申申如夭夭如﹐正是於閒居燕處﹐時而行其體認之妙用。第可以意會不可言傳。愼毋誤認爲閒居燕處而稍忽。其自然止敬之功爲要。記有之﹐進思盡忠﹐退思補過﹐豈僅專指夫政事焉而已哉。要知政事之得失﹐不出乎一心。行止坐起﹐知有以安駐其神之訣﹐則神駐於身﹐而不飛焉他注矣。出而立朝﹐則理事自明﹐決政自當﹐應對自和﹐進退自正。一切周旋酬酢﹐謙適於謹﹐恭適於安﹐讓適於宜﹐辧適於達﹐論適於暢﹐行適於正﹐操適於眞。蓋我天仙之道﹐窮則獨善其身﹐達則兼善天下﹔存則聖賢﹐化則仙佛﹐無非終始於洽心一功﹐而造夫大而化﹐猶不自住焉﹐乃爲天仙之學﹐孰謂可以禮儀荒忽也哉。彼以禮儀爲禮儀﹐則具文矣。外恭敬而內怠慢﹐猶荒忽也﹐不可不以爲切戒者﹐二三子識之。二懶心話

序

斯二子不知何許人﹐亦不詳其姓氏。閱其心話﹐殆養生家而將從事於南宮者。余見而錄之﹐喜其言淺而深﹑粗而精﹐其間命意﹐似有所向﹐殆又非頑隱一流﹐趣味與余不二。爰去其不經﹐而存其常說﹐名之曰《二懶心話》。蓋以一號懶翁﹐一號大懶。按其懶字﹐從心不從女﹐是有取夫賴心而學之義焉﹐是殆蘇懶翁之流亞也﹐蓋能從事夫天心道心者。嘉慶戊寅之十一月望日小艮肅錄並識。

萍逢

君寄天南﹐我寄地北﹐今秋乍會﹐歡若平生。緣矣哉﹗君師李赤腳﹐我師太虛翁。無緣而緣﹐二師之所默致合也。君近交城北公﹐城北爲石照山人付法傳道士﹐君所未知也。其師祖金懷懷﹐王姓而淸楚名者。又爲君之師祖﹐則君師赤腳翁﹐乃我石照山人之同硯兄也。金懷懷余嘗師之﹐乃因太虛翁而得師之者﹐我與君本有服堂昆季也。一見水乳﹐宗同而事一﹐其趣味自相投矣。城北公示君何道﹖曰﹕某所聞﹐惟識玄關一竅﹐心腎交姤而已。曰﹕玄關一竅開否﹐識之不難﹐使此關尙未開也﹐我不知君如何交姤焉。曰﹕願受教﹗曰﹕本是一家﹐豈容膜視﹐第今猶是萍逢﹐他日共析玄奧也可。

善問

一日復遇於古寺。大懶曰﹕古云其機在目﹐我願究其微妙。懶翁肅然起曰﹕善哉問。人身徧體屬陰﹐賴以化陰還陽者﹐兩目也。此卽入道第一口訣﹐君旣知之﹐從此用以內照﹐則頭頭是道﹐玄關可望開矣。

曰﹕內照從何下手﹖曰﹕冥爾目﹐調息片時。覺息調矣﹐始以意凝神於腦﹐以目光微向巓頂一看﹐覺得微明如黑夜月色然﹔隨卽用意﹐引此光映泥丸﹐待得腦中光滿而頭若水晶然﹝此卽洗髓法也﹞﹐久之﹐乃引此明由重樓達絳宮﹐存之半響﹐覺我絳宮純白﹝此卽洗心法也﹞﹔隨以意引到中黃﹐亦如上法存之﹐覺中黃純白﹝此淨土法也﹞﹔其光明自覺隨气下降﹐又覺下田漸漸寬闊而更幽深焉﹝此卽靖海法也﹞。內照至此﹐愈久愈明﹐而愈寬愈廣﹐久之又久﹐覺有气動於中﹝此卽龍從海底現也﹞。我則一念淸虛﹐微以意引目光﹐從海底兜照後去﹐未幾﹐覺此光明已透尾閭﹝此卽虎從水底翻也﹞﹔漸漸有光自下升上﹝此卽黃河水逆流也﹞﹐竟透達巓﹝此卽還精補腦法也﹞。我於斯時﹐用首尾照顧法。其法惟何﹖我之兩目光存在半天空﹐如日如月下照巓頂﹐直透三關﹐照至極深海底﹝此卽聖日聖月照耀金庭之訣﹞﹐幾若現有一輪月影﹐沈於海底﹐與上半天空月輪上下相映﹝此卽水在長江月在天之訣﹞。我於斯際﹐萬籟皆空﹐惟用一意﹑上衝下透並行不悖之訣﹐行之久久﹐覺此淸光上透九霄﹐下破九淵。斯時我身已不覺有焉。內照之入手如此﹐吁﹗說時容易﹐行時難也。曰﹕某𨿽不敏﹐請事斯語。

善疑

一日相敍﹐旣散復至。曰﹕余此去從事內照﹐繼事無相﹐未幾而心地淸朗﹐漸覺下部忽然若失﹐覺無邊際﹐深亦莫測。是從內拓加功許久﹐念寂至篤﹐乃現此景。惟覺徧體沖和﹐已而並此景象亦置之度外﹐惟覺呼吸之气無﹐而下部騰騰气熱﹔忽於極熱之際得有幾縷涼气﹐或自胸腹下降﹐或自腑後脊前流下﹐溯洄於男根左右﹐若有走泄之機﹐恐非妙境﹝此正妙境﹞﹐中道而止﹝若止不加火而煉則有獘﹞。出而肅叩焉。

懶翁曰﹕善哉疑也。此下部陰精﹐遇炁而化﹝此陰精卽上所說幾縷涼气四邊流下者是也﹞﹐眞炁力微﹐化而失煉﹝不能大熱者眞炁微故﹐眞炁卽眞火﹞﹐則與凡气合﹝凡气卽凡火﹐此際凡火﹐相火也﹞﹐將成交感之精﹐不進陽火﹝閉息存思卽名進陽火也﹞﹐此物必將奪關而出。法惟有凝神集炁於海底﹐以兩目光推而蕩之﹐如轉磨然。我於此際﹐此心愈加寧靜﹐則呼吸气停﹐而眞炁得注畱下部﹝此眞是進陽火之大祕訣﹞﹐下部斯得熱如鼎沸﹝沸煮火水開貌﹞﹐而陰精化气﹐隨炁後攻﹐穿尾間﹐升至泥丸﹐化爲眞液﹝此之謂還精補腦之實據﹞﹐下降重樓﹐潤絳宮﹝此名後天甘露﹐乃是化血之物﹞﹐從心後脊前分達兩腎﹝此時甘露已變紅色化成血矣﹞。我則以兩目光降送至腎﹐左右分旋﹐急旋急轉﹐便熱如火﹝所以煉血化精也﹞﹐由兩腎熱至臍輪﹝所以煉凡返眞﹑煉气返炁之訣也﹞。此一熱也﹐須比前倍熱數倍﹐斯此物由眞精化而爲炁矣。從此不住手﹝斷不可稍住也﹞﹐其熱復降至海底﹐而仍行其存注之功﹝此爲要囑﹞﹐則如前云之陰精﹝此所必有且必多者﹐要煉到周身純陽之後方無矣﹞又得化气而後升矣。煉陰還陽之訣不外乎此﹐其效驗可時見﹝間斷則難見﹐故戒間斷也﹞﹐而要妙在能恆久焉﹝切囑切囑﹞。故能循環無間﹑日行時作﹝必要如此如此方是﹞﹐何愁不如前賢所許計月而成者哉﹝是可必可必無疑者也﹞﹗

大懶曰﹕君之言然也﹐某請從事焉。然某聞之﹐『法從心後分降兩腎云云』者﹐女子之修訣如是也。蓋女子以血爲本﹐故其玄關一竅開自絳闕﹐以其修訣﹐加摩於兩乳中間﹐名曰乳溪﹐揉摩至百至千﹐則胸間火熱﹐惟覺气悶﹐且有板木之景之象﹐其血生始旺﹐法惟以意退入心後脊前﹐分注兩腎﹐若如男子﹐一直從心降腹﹐則有血崩之虞。﹝此一問乃大懶太夫人正行內修之功﹐懶翁爲之陳說於平時者﹐故復有此問﹐此是女子修丹要訣﹞故其作用﹐洵如君言。今君所述乃气也﹐气升於腦﹐返化爲液﹐斯已奇矣。旣已化液﹐則直下下田何礙﹖而必欲如女子降至絳闕﹐退而後達﹐由兩腎轉上臍輪﹐方始化炁﹖斯理未明。況炁與气一物也﹐性皆屬火﹐不過有先天後天之名耳。今聞君論﹐疑竇四開﹐莫自塞焉﹐願爲開示。

懶翁曰﹕善哉斯問﹐君眞可稱善疑者矣。我所言半聞諸師﹑半得諸書者﹐今爲略述其槪也可。曰﹕願聆奧旨。曰﹕男子之陽在腹﹐女子之陽在背﹐此乃天地自然不易之理﹐我之所言陰精者﹐其形似精而非精﹐乃飲食所化之液﹐未經化血﹐流滯於百絡之間﹐乃成痰類﹐停滯中焦則成飲證﹐流注膀胱則成滑液。我之一身三百骨節之縫﹑八萬四千毫竅之內﹐不乏此品盤踞其間﹐外邪乘隙入與此品朋比爲姦﹐爲害非細。今因我眞炁周烘﹐斯物融活﹐隨气護炁﹐流注下田﹐其性陰寒﹐故其流注也﹐機趣惟涼。然使積而不之化﹐則又必化火而出﹐世人認爲流火癥﹐亦此品也。故凡我於坐際﹐每逢眞炁流行﹐則覺有颼颼涼气自內而出﹐亦此品化而出之功效也。故我於此品流注下田之候﹐須必大加眞火以煆之﹝此皆至要口訣也﹞﹐則此品成如雲气然﹐隨夫眞炁由後上升﹐達至巓頂﹐一聚一凝﹐便成眞液﹐如雨如露﹐由鼻孔處滴下口際﹝此凡甘露也﹞﹐潤至絳宮﹝到此須存多存一存﹞﹐又得心火一烘﹐便化成血。故須從心後脊前分降兩腎﹐一經煆煉﹐隨炁注臍﹐又經大煉﹐斯可成炁﹐此是一定之气化﹐不分男女者也。夫人孰不飲食﹐則飲食所化之液﹐無日不有﹐苟昧由心一煉之訣﹐鮮不因而致病﹐是以十人九多痰。修持者每患遺泄﹐世人不悟﹐委之有念﹐或委之心腎不交﹐或委之克化不濟﹐皆非也。是皆不知從心一存其气﹐則其津液橫流﹐積化成痰﹐流注下出。故有彊而澀之﹐變成外癥﹐發爲疽毒﹐是又化火而出也。其流獘也﹐握發難數﹐我故詳爲申說之。若夫所謂眞精者﹐渾而體之則有﹐握而取之則無。至如交感之精﹐尙是气化之物﹐故有形色焉﹔而其來自內﹐故能生育焉。若此飲食之液﹐其來自外﹐不經心煉﹐血尙未化﹐不過形似精耳﹐焉能生育﹖原非至寶﹐偶而遺泄﹐亦何足恨﹐因而憂鬱焉﹐煩燥焉﹐不亦惑乎﹗與其服藥以澀之﹐不如如我言而煉之﹐此之謂釜底抽薪。我於此節津津言之者﹐以此一品﹐𨿽是凡物﹐如法一煉﹐便成陰气﹐到腦降心﹐便可化血﹐已是寶物﹐再降至腎﹐升煉於臍﹐得土一和﹐遂與眞炁無二無別﹐居然至寶云爾。大懶﹐先天爲陽﹐後天爲陰﹐我輩修持﹐無非煉陰還陽之道。其訣不外乎忘形以養气﹐忘气以養神﹐忘神以養虛。其所以必造夫忘字境者﹐以所聚之精之气之神﹐皆得咸屬先天﹐始爲無獘。況所重在身常受煉﹐其用惟火﹐火足則昌﹐火衰則敗﹐不忘則不聚﹐能忘火乃足﹐是乃修眞之至要訣也。大懶識之曰﹕敢不惟命是從。

已而大懶又問曰﹕某聞之﹐心有三﹐何謂也﹖曰﹕然。曰天心﹑曰地心﹑曰人心﹐其實惟一。經不云乎﹐心爲神明之府﹐變化之道由焉。蓋人一身﹐鹹秉心气而行而止者﹐猶魚之處夫水也。古人云﹕一身之實處﹐地也﹔一身之虛處﹐天也﹔屈之伸之﹑語言視聽﹐人也。又曰﹕天之心居腦﹐地之心居腹﹐人之心居絳宮。絳宮之心塊然﹐而虛靈不昧﹐是一物而含三有焉。蓋其居腦居腹之心無形無質﹐乃卽塊然居中﹑形如垂蓮者之靈之炁之上透下注而誠存者也﹐我故曰其實惟一。

懶翁曰﹕大懶識之。意者﹐心之所發也。心無聲臭者﹐念動而發﹐是名曰意。念也者﹐今心之謂﹐猶曰卽心是也。意也者﹐心之音也﹐謂其念頭已發動也。佛家所稱觀世音這﹐此一聖號﹐乃治身治心之一大祕訣也﹐宜細味之。我按佛經﹐世字卽作身字解﹐猶言詳省我一身中動靜气機﹐勿入於邪之義也。呂祖有言曰﹕大道教人先止念﹐念頭不止亦徒然。又曰﹕不怕念起﹐只怕覺遲。輕雲子曰﹕念頭未離腔子裏﹐除之大易﹔放而出之﹐除便稍難矣。故古有曰﹕念起卽除﹐神仙許汝。大懶識之。

大懶笑而問曰﹕修仙之祕﹐止於斯乎﹖某聞之﹐有曰「修命不修性﹐修行第一病」﹐又曰「修性不修命﹐萬劫陰靈難入聖」﹐何謂也﹖懶翁曰﹕噫﹗命無性不靈﹐性無命不呈﹐謂必性命雙修也。據我見﹐修得一分性﹐保得一分命﹐蓋以性命兩字不可分也﹐實以有時偏乎性而命在其中﹐偏乎命而性在其中﹐有如形影然﹐得可分乎﹖第凡修道﹐先一我志﹐性功之始基是也﹔惜身如玉﹐命功之始基也。從而進之﹐止念除妄﹐性功也﹔調息往息﹐運行升降﹐命功也。體而參之﹐念不止﹑息不調﹑妄不除﹐功不進也﹐凡夫調住運行升降﹐及夫混合交結等功﹐總得於無思無慮之際﹐而暢於萬籟皆空一塵不染之候也。我故曰『修得一分性﹐保得一分命』﹐大懶以爲然否﹖曰﹕然。君嘗試之矣﹐惟丹道謂身有四海﹕心曰血海﹐胃曰谷海﹐腎曰气海﹐腦曰髓海。其微妙未之悉﹐願爲開示。曰﹕善哉問。人之一身﹐皆藉自然生炁﹐以生以成﹐惟胃一海﹐仰藉後天外來飲食﹐以消以化﹐補夫周身生炁之或缺﹐人人知之﹐無庸贅述。大懶﹐子明夫養生家立論﹐每先自冥心一層始﹐其故何也﹖誠以心爲血海﹐心涼則生血﹐心冥則心涼。夫冥心之訣﹐微以意引心气﹐退麗於夾脊之前﹐覺吾一身之溫气氤氳然﹐歸護於絳宮前後左右上下中間。如是﹐則凡溫溫然之生气﹐一近絳宮便有油然自化爲血﹐又自氤氳然達於肌絡之間。其至精者退後而降至兩腎﹐則赤灑灑者﹐化而爲純精天一之气焉。大懶﹐子明夫養生家於未冥心前如曰閉目乎﹖噫﹗其義玄﹑其旨精也。心之靈發竅於目﹐一也﹔兩目又藏有肝魂肺魄脾靈腎臟之精炁﹐二也﹔一冥心而目預之閉﹐則臟腑四肢內外生气﹐自來朝會於絳闕﹐三也﹔且凡其來朝﹐生气自得﹐不期相化而自化爲純血﹐其妙用亦在兩目﹐四也﹔更能使夫純血各隨其气﹐分布流潤於脈絡肌腠之間者﹐總因我兩目懸如日月﹑周照乎內內外外髙髙下下遠遠近近﹐一若有意﹐一若無意﹐似爲引導而不引導之故﹐五也。君昔曰其機在目﹐卽此可信古人之言不我欺也。

懶翁曰﹕夫腎﹐水髒也。謂曰气海﹐君疑﹐善疑也。𨿽然﹐要知水髒之爲水髒﹐非謂膀胱之貯有濁水而云然也﹐乃吾身呼吸之气之所歸﹐純是後天﹐而又有陰陽之別。陽則名气﹐陰則名液﹐此二種也﹐不得我身太陽之人爲之烹煉﹐則此二物滯而不化﹐爲害非細﹐其變而爲病也﹐不勝數其名目焉。煉之之訣惟何﹖總不外乎用我兩目﹐導彼眞陽﹐存於海底。我則一念不雜﹐气機通暢﹐無內無外﹐不知五臟焉﹑六腑焉﹑四肢焉﹑地天焉。惟時自省於海底﹐沈一紅日﹝此至要之訣也﹞﹐忘失卽須覺存﹐存卽事忘﹝妙哉如是行也﹞﹐失卽覺爲存﹐循環事之﹝此爲要囑﹞﹐則此一海泰定而無獘焉矣。大懶﹐修道如牛毛﹐成道如兔角﹐何哉﹖廢棄於此海一關﹐天下比比然也。君果有志焉﹐從而堅持之。持之不堅﹐堅之不恆﹐亦無益也﹝切戒切戒﹞。君其勉乎哉﹗﹝千萬千萬切囑切囑﹞

懶翁曰﹕大懶﹐君其識之。上所言𨿽示煉夫气海一關﹐其間景象多多也﹐不勝述也。千言萬語﹐三教經書﹐諸子百家﹐汗牛充棟﹐無非治心一法。大懶識之。好不足喜﹐歹不足憂﹐一切好好歹歹景象﹐似眞而咸幻﹐有者心不可爲之動﹑念不可爲之搖﹑行不可爲之阻。其所現之象﹐總不外乎驚喜兩種﹐然其中變變幻幻﹐每有出人意表者﹐總以不動爲宗﹐須明皆是魔幻﹐或是上眞遣來嘗試者。惟能不爲魔動﹐方是大丈夫本來面目。故凡遇夫魔擾﹐則宜益加堅定﹑益加勇猛爲是。大懶大懶﹐我之所以大聲疾呼者﹐邪正不兩立﹐而魔道每並存。何以故﹖無魔不顯道﹐魔而不退道乃成。大懶勉之。

懶翁曰﹕腦號髓海﹐其理顯明﹐無庸煩說。然此一海﹐世說作用夥矣﹗類皆地仙鬼仙之訣﹐非至道也﹐不可從也。君所向我所事天仙一宗﹐所煉以純返先天爲了當者﹐故不可不愼所煉焉。大懶﹐要明夫天仙之究竟﹐與夫先天一炁之淳妙﹐其質至淸至柔﹐而至剛至銳﹐金鐵不能格也。所過者化﹐所存者神﹐大周天界﹐細入微塵﹐放之可包三千大千恆河沙世界﹐化之可結億億萬萬人物山水殿城宮觀﹝此等境界不愁不得﹐惟愁神著﹐何以故﹖一經念動﹐則此等境界變現不休﹐且必愈出愈奇﹔一經著相﹐便入魔道﹐小則成魔﹐大則立死。此間修道人著此而死者比比也。非惟本人不知﹐卽其眷屬道侶﹐亦且認爲某果得道而去也﹐其誤人也不小矣。是故天仙家槪不以此爲效驗﹐且咸以此爲魔擾。若坐而現此之境﹐又不可用意辟之﹐一用意辟﹐則又化成斗境﹐有變現不測之相擾相降﹐必成狂疾而死。或竟爲魔攝去而死。或竟入魔彀中﹐幾然戰勝﹐從此神通法力﹐不煉而大﹐本人迷昧﹐以爲道得之明驗焉﹐孰知正爲魔誘入彀﹐命終而去﹐適成修羅眷屬而已﹐又或因鬥不勝﹑全神離殼而去﹐其殼反爲魔踞。外人不得而知也﹐以爲斯人道成﹐試其神通法力﹐與古神仙無二。其魔踞試行其魔道﹐從者如雲。究其談論﹐以淫以嗔以貪以詐爲無妨於眞道﹐從之者咸入魔境﹑成魔眷屬。如今昔自蓮邪教之教首﹐類因修道迷誤﹐魔踞其殼而成斯等邪教也。此不可不知也﹐故凡修道者﹐總以見而不見﹑聞而不聞爲降魔大祕訣﹐所謂憑他風浪起﹐我自不開船。此示以不之動念之大要訣也﹐凡煉髓海者切鑑之也可﹞﹐聚則成形﹐散則成炁﹐混三淸而不二﹐合三教而爲一者﹝此指一守我淸空無住之念﹐一任他有有無無﹑靑黃赤白焉而已。學者愼無著在聚散混合形色上﹞。此天仙之究竟﹐是亦先天一炁之妙用。我儕有志﹐自能造及﹐此非妄也﹐志則如是。古仙有言﹐學仙須得學天仙﹐惟有金丹最的端﹐故志不可不自立也。煉此髓海﹐其訣惟何﹖上與天通﹐而下澈地局﹐四維四正無際無邊﹐气象湛如寂如﹐不有山川城郭﹐惟存有赤灑灑黃金世界﹑明晃晃皓月當空﹐此爲入手之祕。凡現有種種瑤臺瓊室﹑十洲三島﹐亦不視之﹝此卽上徳無爲﹑有而不有之祕訣也﹞﹐鐵圍無間﹑刀山劍樹﹑焰原沸池﹐亦弗之察﹝此卽不以察求之訣﹞﹐惟存一無可著之正念﹐而除其動心﹐此治髓海一關之要訣也。若夫谷海之關﹐其煉法惟有以手摩腹﹐助我陽气﹐以消以化。故古之人﹐每於食後﹐先以一手自中脘摩至腹﹐徐行約百步﹔又以手在腹際如磨鏡然﹐自內而外﹐循環而行﹐約行三百步﹔其間左手如乏﹐易以右手﹐繼則靜審其气機﹐得以通泰乃止。嗣如得閒而坐﹐則接行冥心閉目﹑存神絳宮一法﹐則中宮穀气﹐便可化血而達腎。兼行此功者﹐萬無津液化痰之獘﹐亦無液化陰精之虞。𨿽似有爲之功﹐而實無爲之一助﹝此卽下徳有爲﹑其用不休之一法也﹞﹐大懶識之。愼毋以其小作而忽諸﹐此正我師預治陰精之祕道也。行亦簡易甚者。大懶起而揖曰﹕諾﹗謹受教。

已而大懶肅其衣冠﹐至誠而告曰﹕某聞之﹐玄關不開﹐聖胎不結﹐乳哺失宜﹐聖嬰內疾﹐脫遷不道﹐眞人夭卒。某以此懼﹐願垂訓示﹐若某也﹐玄關可幸開乎﹖聖胎可幸結乎﹖

懶翁聞﹐怡然笑曰﹕君誤矣﹐抑君之自道乎﹖君之玄關已於前夜洞開矣。下部云云﹐時正君開關已後之明驗焉。至夫胎結與否﹐須自問者﹕君可徧體通暢否﹖亦有氤氳气象否﹖得夫物我兩忘否﹖﹝此皆至要之功夫﹐勤乃得﹞曰﹕均已遇﹐時有矣。﹝得常有爲妙﹞曰﹕得夫萬籟皆空﹑一靈獨露境界否﹖曰﹕此均試有焉﹐而未之得久爲恨。﹝如得之久﹐其去結胎也近矣﹞曰﹕君之坤腹﹐有何證驗﹖曰﹕每於坐時﹐覺有眞炁縷縷自心而下﹔未幾﹐覺似自內豁然洞開﹐其大無外﹑其小無內﹐覺有種種眞炁﹐氤氳內注﹐且覺此中無底﹐惟覺此中溫然﹔又若有火﹐又若無火﹐而自有一種暖炁﹐悠悠揚揚﹐自下部騰騰然四周而升﹐第覺向後直上﹐濃然達背﹑達巓頂﹔又覺烘然下面﹑下喉際﹐適至絳闕﹐忽覺化爲涼液滴下﹔旣過心坎﹐又忽化如熱湯奔下﹐滿腹火熱﹐頗覺周身通暢焉。懶翁曰﹕洵如是﹐其去結胎也不遠矣。

懶翁又曰﹕大懶﹐君須悟夫天仙結胎﹐不同世所傳聞。君須熟揣《修仙辯惑論》﹐如何煉﹐如何結﹐如何采取﹐如何火候﹐如何堤防﹐如何溫養﹐如何沐浴﹐如何運用﹐如何降伏﹐如何移神換鼎﹐脫胎了當﹐一論之中﹐均備述焉。其最要訣﹐在念中無念﹐如雞抱卵﹐與夫端坐習定爲采取﹐斷續不專爲堤防﹐行止坐臥爲火候。又曰﹕勤而不遇﹐必遇至人﹐遇而不勤﹐終爲下鬼。此四句﹐君當時時自省爲要。

大懶曰﹕修仙辯惑論外﹐當看何書﹖曰﹕鶴林問道篇﹑玄關顯祕論﹑性命說﹐外則金華宗旨﹑仙佛合宗﹑天仙正理﹑燃犀篇﹐推而上之﹐參同契﹑悟眞篇﹐大而化之﹐白注道徳經﹐金剛﹑楞嚴﹑圓覺等經。噫﹗白祖有言曰﹕一言半句便通玄﹐何用丹書千萬篇。人若不爲形所累﹐眼前卽是大羅天﹗雨香天經咒注吳興金蓋山人閔一得纂輯序

凡音之起﹐由人心生也。故楊子曰﹕言﹐心聲也。畫﹐心畫也。人心本同﹐而气質則有南朔東西﹑剛柔彊弱之異。气質各從其水土﹐發而有聲﹐則有喉舌唇齒抗墜重輕之異。微獨生同斯世﹐隨方而變。亦且古往今來﹐本音訛傳﹐隨時而變。是以古韻往往與今韻不諧。異域文書不同﹐而中華文字亦屢變﹐風會所趨﹐幾不可比而同之矣。然探源而論﹐則皆出於人心之所同﹐心通則聲通。聞罄知憂﹐聞琴知殺﹐心通於聲耳。余嘗雲遊海內﹐𨿽言語不通之處﹐每於定靜之中﹐偶聞人語﹐輒能知其意。及心動而審聽之﹐則仍不可曉。蓋气稟所拘﹐著相則不通矣。《道藏》所載經咒﹐有《上淸法籙》﹐非下方文字﹐然其音﹐則與下方之人心通也。《鶡冠子》﹕惟聖人能正其音﹐調其聲。故其徳上及太淸。太淸﹐天也。謂人間玄音﹐上通於天也。《內典》所載經咒﹐多西域梵音﹐非東土文字。而其音﹐則與東土之人心通也。十六國春秋﹐鳩摩羅什﹑佛圖澄皆能譯華言。蓋華嚴字母﹐實通於中國也。余究心經咒有年﹐恆於極靜之時﹐默有所會。有扞格不通之處﹐索解不得者。忽聞神語曰「無口循其義﹐有口會其聲﹐揭而傳之﹐毋負神佛啟牖下民之意。」因悅然領悟﹐分析注之。然不敢自信。道書經咒注﹐質之先師太虛翁﹐以爲不失玄解。釋典梵咒注﹐則雞足道者黃眞人所鑑定。眞人本月支人也﹐竊幸有所稟承﹐庶免穿鑿之譏。或以爲經咒故多前賢注釋﹐何必辭費。余謂聖經底蘊無窮﹐任人尋繹﹐仁者見仁﹐智者見智。猶五經列於學官﹐有監本注疏﹐而儒家之箋釋聖經者﹐各抽新義﹐注周易者尢多。蓋經旨如日月經天﹐見全體者是﹐見隙光者亦是。管窺蠡測﹐聽天下之學者自抒所見﹐於理亦必有所發明﹐非功令所禁也。惟餘學識淺陋﹐非敢以一知半解﹐蔽斯世之聰明。或因愚說而引申之﹐別有會心﹐更得深奧之旨﹐昌明妙諦﹐普覺大千﹐宏宣心印﹐同證菩提﹐於以利益—切眾生﹐則鄙人有厚望焉。吳興金蓋山人閔一得敍。序

謹按道有隱顯﹐釋有顯密﹐均貼受授而設﹐各須心領﹐毋滯成見﹐致障道眼。古哲切誡者﹐虛墮言銓而已。余初未悟其旨﹐嘗爲注釋道宗奧典﹐經如大洞玉經﹐咒如智慧眞言等﹐而於釋宗密部﹐不敢饒舌﹐以非華言﹐不可推測耳。其時﹐寓於姑蘇蓮華庵﹐門人忽庵心鄕輩﹐以大悲咒請注。余曰「余華人﹐焉識西方梵語﹖」語未畢﹐空中得大斥曰「否﹐佛乃會通華言而說法者﹖究其字義﹐乃在有口無口中測之。蓋此梵語﹐有言無文﹐受而筆述者﹐世之善知識也。會而筆之﹐韻通而義有異者﹐乃加口旁以別之。汝會佛義﹐以測以通﹐自可注釋也。」爰卽取以測之﹐則知曩謨卽南無﹐喝囉卽赫囉也﹐怛乃性日也﹐那者他也﹐乃是指點口气﹐囉者﹐助語辭。按此一句﹐蓋言心虛則性現﹐乃有如日之威明﹐是教學人明心見性爲宗。故其下文﹐皆說怛義。然按西方古徳﹐乃謂一句一佛號者﹐是訓西方後學﹐遵循句義﹐以彷以修之慈旨。若訓華人﹐只以明心見性會之﹐不必證以佛號。說見《雲門語錄》﹐謂是隨方設教釋法。苟或執此非彼﹐執彼非此﹐均失圓融﹐皆非善知識也。況佛出此眞言﹐導師取以訓後﹐所以杜墮意識﹐使心虛土淨入手而設。我輩可勿體之而自紛紛聚訟乎哉﹖卽玆所釋﹐尙屬仁者見仁﹐智者見智而已。謂盡眞言玄義﹐可乎哉﹖不可也。弁此數行﹐以自怡悅焉耳﹐非敢曰序也。道光甲午淸和朔日西湖發僧際蓮謹識。雨香天經正文辧體

謹按此經﹐乃玉淸神母口授元始法王﹐列聖相傳﹐遂有文字。然未嘗有句可讀可誦。後世傳法各異﹐其取用亦不同﹐始有四言﹑三言﹑五言﹑七言諸科本﹐乃系各宗師自成一家﹐以神其妙用耳。而稽古初傳﹐惟有逐字成章﹐均系雲篆﹐集以一盒散珠。旌陽許祖以難記憶﹐諶母爲降﹐口授奇義﹐許乃翻成世楷﹐編成四言章句﹐逐楷加入玩乚之內﹐以便流傳﹐名曰《玉章經》。其五言古本﹐𨿽稱傳自春秋時﹐而究出宋代時侍宸林靈素眞人之手。五言蘇本﹐或謂傳自李環陽﹐或謂傳自梓潼君﹐或謂傳自許遠遊。三言本﹐則來自西方﹐爲僰彜大士所編。七言本﹐編自洛人宮無上﹐於南宋時﹐授之遼相劉操者。今首稽古初傳﹐並無句法﹐逐字臚列於簡端﹐以仍其有文之始。惟此文謂爲諸天之隱諱﹐一得何敢妄逞臆見﹐附以注釋﹐祗將各傳本運用之不同﹐先行分析辧明其文字之相殊者﹐卽注於每字之下﹐以便受持者信乎今而不昧乎古也。

右辧經文各本編傳之源

四言本﹐玩字每加雨頭從玩﹐玉篆文﹐槪鑲於乚內﹐蓋因古文本系雲篆故也。余俱仿此。左從玩者﹐取元始玉文之義﹐許眞君所傳﹐我宗醫世玄科﹐正照用之。

三言本﹐每字加幹﹐蓋取幹君制勝之義﹐僰彜大士所傳。

五言古本﹐每字加玩﹐蓋因傳自王兀故也。

五言蘇本﹐本每字加玩﹐與四言本所加從同﹐今訂每字加元﹐系從筆籙科本﹐謂蓋傳自元皇道君故也。其原本加玩者﹐或亦取授自元始法王之意也。

七言本﹐竟如字相傳﹐並無上加左鑲﹐出自宮無上者。

惟另考之法家祈禱科中﹐有加霓者﹐則首塡羅字於兒字乚內。余字順文疊塡之。塡完覆以金書﹐塗成朱墨團。蓋用於法篆中﹐或上膽﹑中膽﹑下膽﹐各有成式﹐不得私心妄用者也。其文句﹐亦有三言﹑四言﹑五言﹑七言之不同。今各本皆注﹐獨不及祈禱科本以近於法祕﹐且科本甚煩﹐注不勝注。至如醫世玄科﹐至道也﹐恐墮言詮﹐故不注。謹按初傳經文﹐本系雲篆﹐然考唐時柳公權所書﹐卽系楷本﹐今因之﹐從楷法。

右辧經文各本所加運用間有攺易經字

羅﹝各本皆從羅﹐楷法﹐以下均同﹞﹑三﹝五言蘇本作參﹞﹑藍﹑波﹑逮﹑洽﹑臺﹑離﹝音鹿﹞﹑堂﹑運﹝五言蘇本作會﹞﹑推﹑入﹑連﹝五言古本作蓮﹞﹑廣﹑靈﹑都﹑郁﹑羅﹑殊﹑邈﹝音穆﹐五言蘇本作邁﹞﹑育﹑弗﹑超﹑散﹑兆﹑生﹑天﹝四言本從天﹞﹑橫﹑滯﹑始﹝三言本﹑五言蘇本作殆﹞﹑騫﹑庭﹑﹝五言蘇本作廷﹞﹑盼﹑苞﹑己﹝音幾﹞﹑猷﹑玄﹑握﹝三言﹑五言本作幄﹐七言本作渥﹞﹑稱﹝五言蘇本作快﹞﹑沙﹑幅﹑煙﹑明﹑桂﹑會﹑和﹑子﹑存﹑樂﹝音洛﹐五言蘇本作賴﹞﹑賢﹑勒﹝祈禱科中有作勤者﹞﹑百﹑奮﹝祈禱科中有作扮者﹞﹑天﹑垕﹝垕作垢﹐祈禱科中有作後者﹞﹑土﹑成﹑垣﹝五言古本作坦﹞﹑平﹝五言蘇本作敗﹞﹑彌﹑結﹑章﹝五言蘇本﹑七言本﹑四言本﹑醫世科本俱從章﹐余本有作障者﹞﹑生﹑章﹝五言蘇本作獐﹐四言本﹑醫世玄科本俱從章﹐余本有作樟者﹞﹑結﹑陸﹑渺﹑萊﹝四言本﹑醫世玄科本皆從萊﹐五言古本﹐七言本作蘭﹐三言古本﹐五言蘇本作闌﹞﹑蒙﹝五言蘇本作懈﹐余本俱從蒙﹐祈禱科中有作朦者﹞﹑龍﹝三言本五言本俱作朧﹞﹑登﹑獰﹑獬﹑筌﹝五言蘇本作全﹐祈禱科中有作荃者﹞﹑信﹝三言本音申﹐祈禱科中有作狺者﹞﹑帝﹑聻﹝音你﹞﹑馱﹑猍﹝五言蘇本作礙﹞﹑曩﹝三言本﹑七言本﹐醫世科本俱從南﹞﹑謨﹝三言本﹑四言本﹑五言古本﹑五言蘇本俱從謨﹐醫世玄科從無﹞﹑玨﹝五言蘇本作玉﹞﹑法﹑乘﹑津﹑幽﹑延﹑日﹑月﹝五言蘇本作在﹞﹑星﹑斗﹑曜﹝祈禱科中作耀者﹞﹑息﹑命﹝四言本﹑醫世玄科本﹑七言本俱從命﹐三言本作蓋﹐祈禱科中作傘者﹞﹑炁﹝祈禱科中作气者﹞。

右仍稽古初傳經文﹐卽辧各本文字之相殊。

按四言古本﹐此下續以﹕防元徳丘﹐壽貞固靈﹐壽天地晶﹝此三句十二字﹐宗師所續。有止誦首句者﹐有止誦次句者﹐有止誦未句者。三句惟其所用﹐用𨿽不同﹐總名《太玄玉經百字眞言》。亦有用首次兩句者﹐亦有用首末兩句者﹐亦有用次末兩句者﹐亦有三句全誦者﹐亦稱經文下再續以﹞臣今持誦﹐惟願云云﹝此祝詞也﹐以結經意﹞。

右辧四言古本結經之文。

按三言古本﹐此下續以﹕壽貞固﹐天地眾﹐晅朒炓﹐滅邪精﹐防元徳﹐丘靈晶﹝此六句一十八字﹐尊者所續﹐亦稱經文﹐須全誦之。下再續以﹞綠甕域﹐別有春﹝二句祝詞﹞﹐唵吽吽﹐吽吽達﹐娑嚩賀﹝三句敕詞﹐並上共五句﹐蓋僰彜大土所傳以結經意﹞。右辧三言古本結經之文。

按五言古本﹐卽將上文炁字﹐連下貫成句﹐其文曰﹕炁防元徳丘﹐炁壽貞固靈﹐炁壽天地晶。﹝此三句宗師續編成文﹐亦稱經文﹐須全誦之。下再續以﹞臣今依教持﹐濟度諸靈爽﹐願仗玉經力﹐成就臣所願。﹝此四句祝詞也﹐蓋亦宗師所傳﹐以結經意。﹞

又按此本﹐固爲祭煉科傳本﹐向亦有奉爲筆籙科本。第將結經之文﹐去其炁壽固靈等六句﹐另續『以三皇五帝派﹐五經四子書﹐孔孟教無類』三句似也。但稽此科本﹐林靈素眞人謂傳自魯師。考魯師一神﹐並無筆籙宗師之稱號。卽林靈素眞人手纂此科﹐亦未見一言涉及筆籙。卽其所加玩傍而論﹐於筆錄亦不符成式。種種可疑﹐若無折衷也久矣。今按之五言蘇本﹐其文字﹐鑲以玩字﹐𨿽與四言古本所加之字樣無異﹐而文成韻語﹐義取經綸﹐以爲筆錄科本﹐殊屬恰當。惟其末句﹐炁受眞固柰以下﹐竟無結經之文﹐似有殘缺。因思蘇本﹐得自法家﹐乃復往詢。則謂科本﹐實止此句﹐惟傳度時﹐曾有幾句口授﹐隨法便宜續念者﹐不敢妄泄云云。一得於是遂心有所得﹐卽取此五言古本內﹐向所奉爲筆籙科結經之文四句﹝卽炁防元徳丘﹐三皇五帝派﹐五經四子書﹐孔孟教無類四句﹞續以蘇本之後。其意通暢﹐其文連絡﹐其韻貫串。於是竟定蘇本若彼﹐而定古本若此。又思其所加玩字﹐何以符我四言本﹐如其科竟爲筆籙用﹐何以又不似我筆錄科所加玩字樣﹖且彼法家者﹐奉此科以行各種法﹐又何以各種皆靈應﹖蓋所加玩字﹐本義取元始玉文之正旨﹐以行各種法﹐各種皆靈應也固宜。其云幾句口授﹐隨法便宜者﹐必行一法﹐自有一種口訣存焉。其奉此傳本﹐以爲諸法之總持科無疑焉。第彼奉爲總持科﹐一得得其本﹐將訂爲筆籙專科。奉爲總持科者﹐理非鑲以玩字不可。爲筆籙專科者﹐亦理宜鑲以元字﹐以符成式。於是立意從元﹐不復從玩。訂成以示法家﹐則率爾若驚。一得質之以情﹐則藹焉稱是。且曰「本來先輩歸自巴﹐世傳此法濟﹐法加運用結經語﹐法法原非一法﹐若筆籙用﹐這字體﹐這結語﹐合符壁。」並乞一得所定兩五言稿本存之。夫法家者流﹐尊祕科本﹐宜也﹔一得有得﹐公之同好﹐願也。況旣注其文﹐不知則闕疑可也。知之而不明訂之﹐我烏乎用我知。故此科竟訂爲祭煉正本﹐其結經之文﹐專錄如左﹐更不復以三皇五帝派等句﹐並列經末矣。謹識此考據﹐以質諸明經者。

右辧五言古本結經之文按五言蘇本﹐卽將上正文炁字﹐連下貫成句﹐其文曰﹕炁受眞固柰﹝此句按原本宗師續編以成文者﹐其鈔本文字只此。以下四句﹐五言古本中向有之﹐與炁防元徳丘﹐炁壽貞固靈等七句﹐並列於經文之末者。因讀此本﹐疑有殘缺﹐質之法家。亦謂此下原有四句﹐乃師傳口語﹐不立文字。其語與我古本附列之文同。爰續訂之﹐以結經意。文曰﹞炁防元徳邱﹝一作丘字﹞﹐三皇五帝派﹐五經四子書﹐孔孟﹝一作成達﹞教無類。﹝此爲宗師所續之言﹐亦稱經文可也。按末二句﹐有似祝詞解﹐解子筆籙科本亦云﹞右辧五言蘇本結經之文按七言古本﹐卽將上正文鬥曜息命炁五字﹐連下防元二字作一句。其文曰﹕斗曜息命炁防元﹐徳邱壽貞固靈壽﹐是曰玉書可精研。﹝此一十六字﹐蓋亦宗師續編成言﹐惟按末句﹐曾見《黃庭經》內所傳﹐如是槪稱經文可也﹐蓋以誥詞結經意﹞右辧七言古本結經之文大洞玉章經四言古本

按四言誦法﹐傳自玉淸神母﹐尙矣。晉時旌陽令許諱遜者﹐得之諶母﹐因而得上升証諫議大夫﹐久爲玄門家枕中祕。余得之太虛翁﹐曰「熟讀之﹐自能會悟焉。」持之三十有餘年﹐忽忽若有覺。從而細究之﹐豁然洞啟﹐乃隨所見而注釋之。非敢謂正解也﹐第擬附夫智見仁見之列之末云。

羅三藍波﹐逮洽臺離

此兩句﹐溯示龍漢初時玄境也。羅﹐敷布貌﹐羅從玩者﹐蓋示玉淸元始之眞文﹐諸天隱諱之義也。此經一名太玄玉經﹐計字九十有六﹐字咸加玩。今從簡法﹐止於首一字加之﹐存古式也。三者﹐三界也。藍者﹐天之色。波者﹐水之紋﹐猶言包羅三界﹐惟水與天也。逮﹐及也。洽﹐凝也。臺者﹐臺也。離者﹐麗也﹐虛也。猶言及其濁陰下凝﹐臺然麗透眞水之面者﹐地是也。此種景象﹐非虛極靜篤時﹐不之現也。

堂運推入﹐連廣靈都

此兩句示人內運入手之則。堂﹐運堂﹐天目是也。運﹐旋運﹐法如磨鏡然。推﹐卻也。卻除雲气﹐則堂明如月﹐法須閉目運我目光﹐雲霧自除也。入﹐運入也﹐法從天目而運入之﹐卽內觀初步功夫。連﹐不斷貌。廣﹐髙大貌。靈﹐靈臺。都﹐都邑﹐三田九宮是也。一解句首堂字爲加意﹐蓋取加土曰堂之義。意屬土﹐加意﹐卽加土也。此種內觀﹐必先專气致柔﹐萬緣放下﹐一靈獨露﹐微舉眞意﹐如上運祕加功﹐乃可現有。而忌滯景﹐又戒志虛。虛乃道體﹐見有而忘虛義者﹐未有不有囿而勿脫也﹐故戒之。

郁羅殊邈﹐育弗超散

郁﹐庶富。羅﹐廣大。殊﹐不一。邈﹐莫測。言其中山川之廣﹐宮室之麗﹐人物之庶﹐風俗之殊﹐情性之異﹐遠有舟楫所不及﹐思慮所不到﹐是形容內有之一如外有也。不自靖焉﹐內障立生。法惟虛以籠之﹐靈以矚之﹐使無過不及焉﹐其庶幾矣。其法有四矣﹐曰育﹐曰弗﹐曰超﹐曰散。育者何﹖養之化之也。弗者何﹖拂之飭之也。超者何﹖羽之翼之也。散者何﹐開之釋之也。然必使夫知自位焉﹐知自除焉﹐知自勤焉﹐知自蘇焉﹐乃爲無獘焉。其法蓋自調心始﹐心調气自和焉。

兆生天橫﹐滯始冥騫

此兩句示人知謹其兆﹐則人禽關判﹔能原其始﹐則明晦路通。兆者﹐朕兆也。生﹐念生也。天地之道﹐豎橫而已﹔心機之動﹐人禽而已。人則頂天而行﹐禽則背馱日月﹐故曰天橫。有兆生﹐必有滯始﹐凡彼滯境﹐咸無光注﹐故曰冥也。騫者﹐遷而出之也﹐有悔遷之義焉。

庭盼苞己﹐猷玄握稱此二句示人以照顧爲宗﹐操持莫忽之訓。庭﹐天庭。盼﹐視也﹐顧照之義也。苞﹐固護也。己﹐性善變﹐故一訓攺。猷﹐善也。玄﹐玄極也。握﹐把握。稱﹐權衡。按﹕上句有試取天罡苞戊己一義﹐下句有權衡輕重善斯玄一義。沙福煙明﹐桂會和子

此二句﹐是懸一幅太平景象圖。沙者﹐眾也。福﹐天福﹐有可生受不可擬議之義。煙者﹐氤氳之气。明者﹐不夜之天。桂者﹐長靑之義。會者﹐三華聚頂﹐五气朝元。和者﹐金木交並﹐水火旣濟﹐乾坤混合之妙。子者﹐生生不已之義﹐有如松柏之茂﹐無不爾或承者義。

存樂賢勒﹐百奮天垕

此二句﹐義承上文而示人省察也﹐是卽《感應篇》所謂「欲修天仙者﹐當立一千三百善﹐欲修地仙者﹐當立三百善」義。存者﹐存無守有之義。樂者﹐樂善好施之義。賢者﹐賢賢易色之義。百者﹐成數之名。勒者﹐臨流勒馬之義。合之富貴不淫﹐貧賤不移﹐威武不屈﹐咸勒義也。奮者﹐振作之義。所謂百奮者﹐亦不過法天效地之義。天者﹐天之道。垕者﹐地之道。地天平成之義也。按垕﹐醫世玄科作垢﹐本義﹐其旨更玄﹐可存參。

土成垣平﹐彌結章生

此兩句緊接上文下句之義﹐而示以防範之策也。曰土成者﹐心無雜念﹐意無氛穢也。曰垣平者﹐防微杜漸之義。曰彌結者﹐防之周﹐杜之密也。曰章生者﹐示有備也。一云彰﹑障﹐古通作章﹐應作障字義解。按古本作章﹐此義頗通。則此字意亦垣字之申說也。猶言障以護生也。土﹐意土也。成﹐平成﹐意土平成之義也。垣﹐城屬﹐築用土石者。平﹐平陽。彌﹐周密也。結﹐堅固也。章作障解﹐古障字也。生﹐生精生气生神也。蓋指護夫關竅也﹐是名內護﹐故曰垣也﹐隱有內念不生﹐外魔自熄之義也。

章結陸渺﹐萊蒙龍登

此兩句示以奠遠之道﹐有事半功倍之妙用。其訣何﹖植樟以護之。按此章字﹐應作樟字解﹐斯可窮陸竭渺而咸結之。所謂萊蒙龍之三山亦囿其中﹐保登無虞焉。樟之爲性﹐耐寒而壽﹐髙髙下下﹐植無不宜﹐植不數年﹐城郭天成﹐故曰事半而功倍﹐永無崩朽之失。今之西域﹐猶有行是典者。蓋古法也﹐以諭人以生气護諸關竅也。

獰獬筌信﹐帝聻馱猍

此兩句緊接上文登字而別開生面。一若曰百尺竿頭須進步﹐極危險處是平都﹐虛空粉碎是也﹐知此﹐則無往不利矣﹐又何慮夫獰獬﹐又何慮夫馱猍哉﹖率一信字焉而已。曰筌﹐曰帝聻者﹐陳法也。苟無明信﹐神其鑑之乎﹐故曰獰獬筌信。繼卽曰帝聻馱猍﹐昭有信也﹐信之爲用大矣哉。獰獬﹐二獸名﹐能知賢妄﹐其性剛烈而善噬﹐故儒門用以比言官也。筌﹐法柱名﹐法柱有五﹐此卽一也﹐豎以陶鎔情性者。信﹐明信也。帝﹐上帝也。聻﹐帝號﹐紫微之所用者。馱猍﹐神獸﹐龍種也﹐上帝用以守寶藏者﹐馱主入﹐猍主出﹐各以性使之者﹐故咸克守其職。使之者誰也﹖信也﹐眞種子﹐主人翁也。

曩謨玨法﹐乘津幽延

此兩句總承經義﹐一若曰是聖聖相傳之謨典﹐垂以啟迪後昆者﹐無津之不渡。無幽之不燭﹐無遠之不屆﹐無舊不之新者﹐乘此法乘也﹐故曰曩謨玨法﹐故曰乘津幽延。曩者﹐昔時也。謨者﹐典謨也﹐訓也﹐誥也。玨者﹐美玉名。法﹐法度也。乘﹐法乘也。乘有大乘﹐小乘﹐中乘﹐無上乘﹐種種乘名不一﹐皆所以令人乘之以修以渡者。此則名曰玨法乘。乘之爲用大矣哉﹗津﹐通津﹐歧渡之口也。幽﹐晦也﹐曲也﹐深邃之徑也。延﹐長也﹐悠也﹐久也﹐綿遠彌承不獘之義也。蓋言此經乃萬古之常道也。按曩謨﹐醫世玄科作南無﹐其義更玄﹐可存參。

日月星斗﹐曜息命炁

此兩句緊承上文延字之義﹐一若曰如日月星斗之麗者﹐蓋有元降之命之炁在焉。炁無命主﹐何由曜息於其間哉﹐故曰日月星斗﹐曜息命炁也。此一命字﹐按爲全經之旨﹐命之用大矣哉。曰炁不曰气者﹐气乃後天之物﹐凡气也﹔气返先天﹐始名曰炁。炁則先天至寶﹐是卽神也﹐卽靈也﹐卽心之用也。經曰神能入石﹐神能飛形﹐神能起死﹐神能回生﹐其爲物也﹐視之不見﹐聽之不聞﹐不識不知﹐順帝之則。故經曰﹕人能常淸靜﹐天地悉皆歸。歸者何﹖炁是也。炁之用亦偉矣乎。經文止此﹐下文乃宗師續著者。

防元徳丘﹐壽貞固靈﹐壽天地晶

此三句宗師述示往聖授持玉經者﹐以勉後學義。防﹐堤防愼獨之義。元﹐首善﹐心之本體是也。徳﹐心徳﹐得之於心者是也。丘﹐至聖先師之諱也。壽﹐不朽之義。貞﹐不敗之義。固﹐不破之義。靈﹐太乙天尊之諱。曰壽天地者﹐言天地不壞﹐道亦不壞也。而佛經不作是解。以天之常淸地之常寧者﹐猶賴此气以常存焉﹐非天地之自能存也﹐此經之力也。體此經義﹐而存天地者﹐毗盧遮那如來也﹐故曰壽天地晶。晶﹐毗盧遮那如來之諱。蓋言授是經﹐於是而壽彼天地者﹐毗盧遮那如來也。則知毗盧遮那如來﹐卽性非人也。佛氏崇性﹐故尊曰如來佛云﹐是總頌此經之大力也。宗師所續之文止此﹐下文乃學者祝詞﹐不可以言經也。

臣今持誦﹐惟願云云

此兩句﹐學者之祝詞﹐所祝不一﹐所願亦異﹐故曰云云。按靑律赤文二書﹐言凡章奉疏申﹐及夫種種祝詞﹐必宜采自經典﹐杜撰者律有罰﹐則此祝詞﹐須用成句爲妙。謹按此經祝詞﹐惟醫世玄科﹐泥丸李祖所撰﹐可以直接上三句。先師太虛氏謂上三句出自呂祖﹐三句之下﹐後學有志紹聖﹐須加持我師所續﹐學者勉之。大洞玉章經三言古本

羅三藍羅者﹐敷也﹐布也。三﹐三界也。藍者﹐色也﹐言其色藍如也。此太極未判時景象也。從幹傍者﹐降伏科所加則如此。

波逮洽

波﹐水汶。逮﹐及也。洽﹐合也﹐凝也。太極將判時景象也。

臺離堂

臺﹐臺也﹐地浮之象也。離﹐麗也。堂﹐明堂﹐諭眞意也﹐人之運堂之別名也。

運推入

運者﹐蕩摩之義也。推﹐推而出之也。入者﹐運而進之也。

連廣靈

連﹐接也﹐通也﹐續也。廣﹐曠也﹐大也﹐廣居是也。靈﹐靈臺也。此言人身中之景象也。

都郁羅

都者﹐美之謂也。郁者﹐茂之謂也。羅者﹐周徧之謂也。

殊邈育

殊者﹐異也﹐遠也。邈者﹐深也﹐曠也。育者﹐生也﹐養也。

弗超散

弗者﹐抑也﹐去也。超者﹐揚也。散者﹐開也﹐渙也。此示人調心理气之則也。

兆生夭

兆﹐朕也﹐生物之機也﹐心之主宰之自謂也。生﹐生長。夭﹐不壽。

橫滯殆

橫﹐橫逆。滯﹐膠滯。殆﹐危殆。此言進修之磨折也。

冥騫庭

冥﹐北冥玄闕也。騫﹐遷而升也。庭﹐天庭也﹐泥丸絳宮黃庭是也。

盼苞己

盼﹐目照物也。苞﹐護也﹐堅也﹐固也。己﹐攺也﹐意動也。此示人化凡成聖有則也。

猷玄幄

猷﹐善也。玄﹐極也。幄﹐幃幄﹐諭護養也。此示人保護善念及眞气也。

稱沙福稱﹐稱當也。沙﹐眾也。福﹐天福也﹐樂土也﹐仙境也。得幄之效也。

煙明桂煙者﹐氤氳之气。明者﹐不夜之天。桂者﹐長靑之義。

會和子會者﹐三華聚頂。和者﹐夫唱婦隨之義。子者﹐生生不已之謂。

存樂賢

存者﹐存無守有之義。樂者﹐樂育英才之義。賢者﹐賢賢易色之義。

勒百奮

勒者﹐不縱之義。百者﹐百尺竿頭之候。奮者﹐勇猛精進之謂。

天垕土

天者﹐天之道。垕者﹐地之道。土者﹐人之道。承上奮字義。

成垣平

成﹐平成之義。垣﹐城屬﹐築以禦寇者。平﹐太平無事之時。以諭功到泰定﹐神安祖竅﹐斯無不測之義。

彌結彰

彌﹐周密也。結﹐堅固也。彰﹐現成也﹐不勞作爲也。承上垣字義。

生樟結

生﹐生也﹐言自生也。樟﹐樹名﹐四時長靑者。古之人﹐樹以庇生﹐謂之樟城﹐今西域尙行是典者﹐有幾國焉﹐見西域志。結者﹐結此樟以代土石也。

陸渺闌

陸﹐旱域。渺﹐水域。闌﹐以格內外之具﹐猶垣義也﹐闌欄古通﹐蓋承垣字義也。

蒙朧登

蒙者﹐童蒙。朧者﹐渾厚。登者﹐收錄。此言上天錄選所。

獰獬筌

獰獬﹐兩獸名﹐性惡貪暴者。筌﹐法柱﹐純金鑄之﹐上帝用以制兩獸者也。

信帝聻

信﹐音申﹐伸憑之意也。帝﹐上帝﹐亦蒂義也。地在臍後一寸三分﹐气穴是也。又名玄關一竅。聻﹐紫微之祕號﹐用以徵誅者也。漸聻﹐音你。

馱猍南

馱猍﹐二神獸名﹐上帝用以守寶藏者。馱主入﹐猍主出﹐皆龍種﹐事見禽魚考獸部。南﹐絳宮﹐朱陵府是也﹐煉性之府也。

謨玨法

謨﹐典謨。玨﹐玉也。法﹐法則。如上所言是也。

乘津幽

乘﹐法乘。津﹐渡口。幽﹐暗也﹐曲也﹐深也。

延日月

延﹐請也。日﹐陽气。月﹐陰气。外而兩目﹐內而陰陽二气﹐皆名日月也。延之者誰也﹖眞種子﹐主人翁也。

星斗曜

星﹐天星。斗﹐心斗。曜﹐放光也。人有八萬四千毫孔﹐天有八萬四千宿星﹐功夫至此﹐則有竅竅光明之驗焉。

息蓋炁

息﹐消息。蓋之物﹐能收能放﹐以諭作用也。炁﹐神炁﹐不曰气而曰炁﹐其旨微矣。蓋气乃後天﹐而炁則先天也﹐修仙祕旨﹐祗在後天返先天耳﹐其訣祗如蓋焉而已。按經文止此﹐以下乃聖師續著者﹐頌詞也。

壽貞固壽﹐不朽義。貞﹐正而固也﹐有如金如玉之義焉。固﹐堅固﹐有不騫不崩之義焉。皆所以頌玉經也。

天地眾

天﹐三天之祕號。地﹐三地之祕號。眾﹐三皇之祕號。亦頌詞也﹐言三天三地三皇之寶祕也。不曰天地人﹐而曰天地眾者﹐其有作用存乎其中也。法士所至寶者也。

晅朒炓

晅﹐日諱。朒﹐月諱。炓﹐天罡諱。是名三光祕諱﹐法士寶之﹐亦頌詞也。

滅邪精

卽以一槪萬也﹐此傳乃降伏法﹐故加此句﹐亦頌詞也。

防元徳

防者﹐防微杜漸之義。元者﹐善之長也。徳者﹐得也﹐得之於心而守之不失之義﹐此申明修法不外此訣也。

丘靈晶

丘﹐乃至聖先師之諱。靈﹐乃太乙天尊之諱。晶﹐乃毗盧遮那如來之諱。事出西竺心宗伽陀法科﹐乃不空尊者持行之所加﹐爲僰彜大士所傳者。綠甕域

綠甕﹐洞名﹐在雲南大理府屬﹐唐朝時自詔之域。域者﹐疆域﹐事出白國志﹐羅剎所居之洞﹐大士收而置之者。別有春

大士收伏羅剎祝詞也。唵吽吽

唵﹐嘆美詞。吽吽﹐心光上衝貌。吽吽達

吽吽達者﹐引到彼岸之詞也﹐蓋引羅剎入洞之義也。娑嚩賀

敕詞也﹐乃速伏義。大洞玉章經五言古本

大洞玉章經者﹐玉淸神母元君口授元始法王﹐乃諸天隱諱﹐集成經文﹐爲玄門至寶﹐其句讀誦法不一﹐有三言﹑四言﹑五言﹑七言﹐各有所用。是科爲春秋時王諱駘所傳。駘﹐魯人﹐《莊子》載與孔子平分魯國者﹐曾不爲世容而刖其足﹐因自號王兀焉。事詳宋本《太極祭煉玄科》。科爲林靈素眞人手纂﹐稱駘曰魯師﹐靑童君之分神﹐降以度刑遺者﹐沒爲太乙慈尊之主帥。傳有五言太乙玄經﹐令宗師平時運於天目﹐存運旣久﹐身有慈光﹐臨行坐煉﹐放以按引諸苦爽﹐無獄不之破者。法士久持﹐身等元始法體﹐能與無始法王合而不二﹐上證大羅天卿﹐百不失一。其最下者﹐亦得九玄超拔﹐身證眞官﹐沒得尸解上道。乃天地間自然眞文﹐一字有無量妙用﹐無量神通。矧匯而持之乎。此章一持﹐聲出法隨﹐萬神聽令﹐爲諸經之祖根﹐萬法之元始。文無定文﹐有五言﹑三言﹑七言﹑四言。一字玄科﹐錯縱參互﹐顚返轉合﹐其用不一﹐其祕無算。或加雲頭鬼腳﹑幹玩等種種作用。如行降伏﹐則加雲頭而幹包﹐或鬼抱而云覆﹐或從云玩﹐或從云皆可﹐而押師之銜從而分焉。一混用之﹐則不靈矣。須當口授﹐不得妄傳。是科押師乃王駘﹐主帥乃王兀﹐乃師帥一靈﹐而气從後先﹐故一而二焉。其加祕﹐則從雲頭而兀包﹐或加王字於左﹐皆極靈驗。眞玄門之至寶﹐而爲玄科之不夜珠﹐八萬劫一傳者也。此說薩祖祭煉科中亦備載者。

羅三藍波逮﹐洽臺離堂運

羅﹐敷布也。三﹐三界。羅三者﹐羅此三界也。藍﹐生炁之色﹐天也。波﹐皺濲之紋﹐水也。逮﹐至也﹐及也。洽﹐合貌﹐水天混—之貌。臺﹐臺榭。離﹐麗也。堂﹐明堂﹐加土之義。言加土透波之面﹐如臺之麗於虛然﹐地也。運﹐運動也。言憑慧眼一照﹐三界一同泡影﹐轉眼還虛﹐所謂應運而呈有也﹐亦幻境義也﹐所以棒喝自己無著色相﹐凡有形必敗之理﹐正以喚醒滯魄迷魂﹐令無滯於宿業﹐頓生解脫心﹐則可得騫夫明境義也。

推入蓮廣靈﹐都郁羅殊邈

推者﹐推除雜念。入者﹐入於眞境。言人雜念除﹐然後得入淸空明境義。是卽築其煉己功夫﹐度己之道﹐亦度鬼之道也。所謂大道教人先除念是也。蓮﹐蓮臺﹐心也。廣﹐廣居。猶世之大都會然是也。都﹐美也。郁﹐茂也。羅﹐敷也。殊﹐異也。邈﹐音穆﹐幽閒適意之義也。言此眞境之中﹐靈府之內﹐別有乾坤之義。

育弗超散兆﹐生夭橫滯始

育﹐位育。弗﹐拂除。超﹐超拔。散﹐解脫。兆﹐兆庶。言此眞境之中﹐間有不純之景象﹐亦因主宰於兆生眾庶時﹐失其作用﹐不知有以育之弗之超之散之﹐以安兆庶之故。蓋諭有理气調心種種作用也。昧此則有下句之獘焉。生﹐受生﹐又授生也﹐兼有兩義者。夭﹐夭亡。橫者﹐不得其死。滯者﹐滯於九幽。始者﹐始也﹐未始之始也。蓋指稟命往生時﹐已有異兆存焉。是承上句育兆兩字意義﹐而歷示其獘。主之者不得獘其咎焉﹐蓋有授生之柄耳。是警夫坐煉者﹐於煉時一念不動﹐則性光圓﹐於祭時開脫周到﹐則宿業淨﹐感而受生焉﹐則咸成眞種子﹐盡此緣生﹐同證道果。蓋人受生之靈之炁。悉稟自坐煉者。是於煉須圓﹐祭須周。此卽坐煉者之作用。然與否判焉﹐而功過在其中矣。

冥騫庭盼苞﹐已猷玄幄稱

冥﹐暗也﹐九幽之境也。騫﹐遷而出之也。庭﹐天庭﹐光明之界也。盼﹐慈視貌。苞﹐法護也﹐如竹之有苞而不離本體者。己﹐一己。心之機也﹐藏於玄牝﹐佛曰世音﹐道言念頭﹐儒曰心體﹐聲所自出。猷﹐善也﹐所行所言皆善也。玄﹐玄妙﹐無窮盡﹐無方體﹐善之極也。幄者﹐張以蔽風塵之具﹐帳屬也﹐諭善護也。稱﹐當也﹐無過不及之獘也。言彼坐煉宗師﹐破冥遷明﹐慈以盼之﹐法以苞之﹐正其世音﹐教彼言善行善﹐超證極玄﹐而庇之以幄﹐令無風塵之觸者﹐正以陶鎔其性心﹐使之堅固﹐一稟均平﹐無過不及。此之謂祭﹐此之謂煉﹐乃可謂之曰稱。稱者﹐稱其情性之均平﹐而後授之以生果﹐則所往頭頭合道。古之人坐煉行功﹐有如此者。反此﹐謂之虛設﹐有負經義矣。

沙福煙明桂﹐會和子存樂

沙﹐眾也﹐指受度者言。福﹐福庇﹐亦指受度者言。能如上坐煉﹐則如沙數之諸靈﹐咸受煉師之福庇﹐是承上幄字義﹐猶言沙受賜也。煙﹐煙也﹐性上升不下墜者﹐諭諸靈之得超證意。明﹐日月合壁之義﹐不昧之謂也。桂﹐桂樹﹐冬夏長靑﹐諭不斲喪之義。言其稟性髙明﹐長保元善﹐故曰煙明桂也。桂性耐寒而花香﹐煙性柔而上達﹐故又訓之曰髙。會﹐合貌。和﹐音護﹐相應不孤意。子者﹐相承之義也。存者﹐念玆在玆之義。樂者﹐樂此不疲不之義。皆指受度諸靈而言﹐坐煉之效也。

賢勒百奮天﹐垕土成坦平

賢者﹐大善之稱。勒者﹐不流之義。此承上言諸靈爽﹐皆克如煙之升﹐如日月之明﹐賢矣。能如桂性之耐寒﹐羣居唱和﹐日就月將不離這个﹐樂此不疲﹐可謂能賢所賢﹐而勒所勒者。坐煉宗師﹐可謂善賦其性﹐亦善勒其情者矣﹐而大道豈止此哉﹗上所言﹐猶是人天果報﹐未可謂之大道﹐是猶有識神存乎其間也。坐煉者未可以爲究竟﹐而便施升送之功也。其祕要還在宗師能發大慈悲﹐運夫還虛粉碎之功焉。卽下所謂百奮是也。百﹐成數之名﹐亦百尺竿頭之義。奮。奮發﹐勇猛精進之義。天者﹐天之道。無窮盡﹐無方體﹐渾渾穆穆﹐湛如寂如﹐體萬物而不遺﹐生殺隨之﹐動靜不二﹐何無何有﹐其大無外﹐其小無內﹐其色藍如﹐其作圓如﹐仙佛同得此體﹐斯爲之極。斯爲之無極。其次莫如法地﹐載華嶽而不重﹐振河海而不泄﹐萬物載焉﹐故名曰垕。垕者﹐後此土也。以後爲徳者﹐故曰後。後者﹐後也﹐不敢爲天下先﹐讓之至世。土者﹐十一之謂也﹐小十而大一﹐陰而陽承也﹐依陽而陳之義也。人之眞意﹐其徳如此﹐故土音杜﹐信義也﹐誠義也。成﹐平成。言如是或法天﹐或效地﹐無不成者也。天﹐天仙。地﹐地仙也。坦者﹐無私之謂。平者﹐不顯之名﹐無我無物之意。故賢勒百奮天﹐垕土成坦平﹐如是如是﹐其庶幾焉﹐猶未也。

彌結彰生樟﹐結陸渺蘭蒙

彌﹐周密貌。結﹐堅實不虛貌。彰﹐流露貌。生﹐生炁。樟﹐樹名﹐耐寒而壽。西方樹以庇眾庶者﹐樟城是也。此樹易生而長靑﹐髙髙下下﹐陸地水鄕﹐隨樹隨生而易大者。人身眞炁之流布﹐無邊無際﹐若生樟然﹐永無雕謝之虞。在在流注﹐亦如樟之在在自生﹐或陸或渺﹐咸得藉以衛蘭養而蒙也。故曰彌結彰生樟﹐結陸渺蘭蒙也。陸﹐陸地﹐平洋是也。渺﹐濱水﹐澤國是也。蘭﹐君子之花﹐王者之香﹐諭種子也。蒙﹐徳澤﹐易曰「蒙以養正聖功也」。此承上文述其神化。坐煉至此﹐乃有世出世間﹐隨念圓成之功用矣。

朧登獰獬筌﹐信帝聻馱猍

朧﹐混沌貌﹐有不識不知順帝之則之義。厚之極也﹐諸靈爽等﹐受煉性鎔﹐打成一片﹐無我無人﹐冤親平等﹐惟一含夫渾穆元炁焉而已。坐煉至此﹐乃可以意送之九霄。其至淸至淳至虛至一者﹐超證天仙地仙神仙之境。其次者﹐亦得降生人天﹐若現宰官身﹐或現居士體﹐生生育養﹐在在樹勛﹐盡此報身﹐同升金闕。其下者﹐亦不失其本來天性﹐少諸嗜好﹐與道有緣﹐燻修有志﹐盡此報身﹐同升玄域﹐爲仙指臂﹐此其大略也。此釋登字之義也。登者﹐升也﹐有送升之義﹐有超証之義﹐有判往之義。其最下者﹐有性如獰獬焉﹐如馱猍焉者﹐亦得筌而化之﹐聻以令之﹐名有用於天府人世焉。坐煉之妙有如此。獰獬﹐猛獸名﹐性惡貪佞而善噬。筌﹐法柱名﹐一名法幢﹐上帝用豎於域﹐以化不淳者﹐其柱有五﹐此其一也。信﹐明信。帝﹐根蒂。聻﹐紫微祕號﹐用以鎭煞安淳者。馱猍﹐神獸﹐皆龍種﹐上帝用以守寶藏者。馱性忠﹐故主入﹔猍性義﹐故主出。以諭人性之或有偏滯者﹐陶之鎔之亦成妙材之義。祭煉之功用止此。

曩謨玨法乘﹐津幽延日月

此兩句總結全篇﹐言所示皆囊謨也﹐皆度世之玨法乘也﹐以之乘津而幽而延﹐如日月然﹐皆常經也﹐非偏論也。囊﹐昔時也﹐猶言古時也。謨﹐嘉訓也。曰曩謨者﹐猶言古聖仙佛口口相傳之謨訓也。玨﹐美玉名。法﹐法則也。乘﹐車乘也﹐乘之義﹐兼舟車言﹐蓋言乘以逾山越海﹐諭詞也。故乘有上乘﹑中乘﹑下乘﹐又有大乘﹑小乘﹑無上乘﹐皆諭經法也。此曰玨法乘﹐亦此義﹐乃贊玉經之通利﹐若乘然也。故曰曩謨玨法乘﹐贊極之詞也。津﹐通津﹐三叉渡口也。幽﹐深也﹐邃也。延﹐長也﹐悠也﹐久也。日月者﹐光明不昧之義﹐指此玨法乘也﹐蓋有誠則明矣﹐明則誠矣﹐兩義也。愚按曩謨﹐宜從南無﹐乃令無念乃妙。

星斗曜息命﹐炁防元徳丘。炁壽貞固靈﹐炁壽天地晶

星﹐天星。斗﹐心斗。天以斗爲心﹐人以心爲斗﹐天有八萬四千星宿﹐人有八萬四千毫竅﹐暌之天﹐二而一者也。曜者﹐耀也。息者﹐熄也。命﹐天命﹐人所共稟者也。曜則生﹐息則死﹐其權操自斗﹐信也。而有不然者﹐惟至人能之﹐亦惟至愚者﹐能速其死。所謂君子造命﹐小人喪命﹐庸人囿命是也。炁者﹐气所化﹐神之謂也。神存則生﹐神去則死﹐炁乃人之命也。呼吸之﹐升降之﹐後天之气也﹐不足恃以仙者也。炁則先天之至寶﹐似气而實非者﹐古人混之不辧﹐以炁乃气之所化也。不知炁乃神所使者﹐炁旺則气行而血活﹐譬如同一人也﹐帝與民是也﹐君聖則民安﹐神衰則气滯﹐保神卽所以保气也﹐炁气之分在此。蓋气乃無知﹐而炁則靈甚焉。炁乃心之體﹐气乃炁之用﹐故謂气猶炁也猶可﹐謂炁卽气也﹐則不可。有淸濁之分﹐有貴賤之別﹐有先後之殊焉。气炁辧﹐而修養之爲仙﹔炁气不辧﹐而混保之惟壽。余故從而申說之﹐閱玉經則尢信矣。此一炁字﹐三教之所統寶者焉。故曰炁防元徳者﹐孔子也﹔炁壽貞固者﹐太乙也﹔炁壽天地者﹐如來也。如來卽性也。防者何﹖防微杜漸也。元者﹐善之長也。徳者﹐心之得也。壽也者﹐壽此炁也。貞也者﹐貞此炁也﹐亦防義也。固者何﹖固此炁也。蓋以炁防﹐則其防也周﹐而元善存﹐心徳全。炁壽則心壽﹐炁固則心體堅﹐外魔不得而入﹐此儒門道門宗師所續之下文。下句續自佛門宗師者﹐言我如來﹐且以此炁壽彼天地﹐安得淸寧﹐安我眾庶﹐故我如來亦得稱號曰毗盧遮那如來佛。按皆頌稱是經耳。經文九十六字﹐止於炁字。按此五言﹐宗師用以普度三教之靈爽者﹐欲演祭煉玄科﹐須用此五言古本云。

臣今依教持﹐濟度諸靈爽﹐願仗玉經力﹐成就臣所願

此四句﹐臨行坐煉時念之﹐乃祝詞也。大洞玉章經五言蘇本

此本之文﹐舊止百字﹐今訂百二十字﹐其義詳述於辧本。蓋文無定文﹐卽余舊得四﹑三﹑五﹑七言四種﹐亦各不同。丁丑至蘇﹐又得此本於法家﹐其字句有大異者﹐聞其先得自巴蜀﹐盛傳於施鐵竹門下﹐頗著靈應。爰注其異字﹐而略其同文焉。原本字左加玩﹐今訂從元者﹐義亦詳辧體。

羅參藍波逮﹐洽臺離堂會

參﹐音川﹐三才也。言羅有三才﹐備有三綱﹐開有三境﹐具有三光之義也。而其最著者﹐藍波臺是也。臺﹐靈臺﹐君所居遊者。堂﹐明堂﹐朝覲之地也。會﹐聚也﹐羣臣會聚之義也。

推入連廣靈﹐都郁羅殊邁

邁﹐遠也。言其備政廣布﹐而流行之茂郁義也。

育弗超散兆﹐生夭橫滯殆

殆﹐危也﹐承兆字而言其變也。所賴在上者﹐能修其育弗超散﹐以生彼夭橫滯殆者也。

冥騫廷盼苞﹐已猷玄幄快

廷﹐朝廷。幄﹐覆也。快﹐快足也。言必遷而出之明廷﹐而如幄以覆其遷善者﹐君心斯快之義也。

沙福煙明桂﹐會和子存賴

賴﹐恃也﹐此承上快字義。言此大善運會﹐恃君終始全成之義也。

賢勒百奮天﹐垕土成垣敗

敗﹐亡也﹐壞也。言當教之義方﹐以護以衛﹐若恃夫城守而已﹐其敗亡也必矣。

彌給章生獐﹐結陸渺闌懈

章障古通﹐承垣字義來者。獐﹐神獸﹐性善啖毒蛇而食素﹐古人禁獵之﹐畱以障山野居民﹐仁政之一也。闌欄古通﹐承章字義也。懈者﹐言有此仁政﹐卽闌卽障卽垣也﹐幾可無恃夫闌矣﹐故曰懈。猶言不要緊也。

龍登獰獬全﹐信帝聻馱礙

全者﹐全君之徳也。礙者﹐礙君徳政也。言朝有直臣﹐則佞除而君聖。但知守貨﹐不知賑濟﹐是礙徳也。

曩謨玉法乘﹐津幽延日在

日者﹐慧日﹐指心言也。在﹐自在﹐亙古今而常在者也。此總經文﹐言陳法具於玉經而運在心﹐譬如行路然﹐非有程途可考循而行之﹐有歧路焉﹐不有指南﹐幽固綿長﹐無由深入﹐此慧日之不可失所在也。而要知慧日﹐入人具足﹐个个成﹐顚沛頃刻不之離者。非從外至﹐乃亙古今而常明。在天曰日﹐在人曰心﹐無內無外﹐無我無人﹐有感斯照﹐無念默存﹐是名慧日。以非外至﹐亦不暫失﹐故曰在也。蓋訓爲上者﹐當自明其慧日則國治義。

星斗曜息命﹐炁受眞固柰

星者﹐諭諸臣庶。斗者﹐斗極﹐諭人君也。命﹐誥命。炁﹐心炁﹐諭君也。受﹐順受。眞﹐誠也。固﹐執滯義。柰者﹐無如何也。蓋言君命之宜愼出﹐則關乎興廢者﹐令有不行﹐教化之未周也﹐未可以其梗命而置之不化也。必如盤庚之誥遷﹑周公之撫洛乃可義﹐原本經文止此。

炁防元徳邱﹐三皇五帝派

元﹐元气﹐指培下言。徳﹐心徳﹐指在上言。邱﹐邱陵﹐髙義也。派﹐支派﹐乃脈脈相傳之義。此二句並下二句﹐原本所未有﹐采自五言古本﹐以結此科經義云。

五經四子書﹐孔孟教無類

蓋禱詞也。按孔孟二字﹐一本作成達﹐言成徳達材也。大洞玉章經七言古本

按此一科﹐未標何用﹐似亦奉眞—流之所寶祕者也。

羅三藍波逮洽臺

此句示從外境入觀﹐不局一隅之義﹐其妙旨在一羅字也。

離堂運推入連廣

此句示以內運入手﹐其妙旨在一運字也。

靈都郁羅殊邈育

此句直懸一幅靈都勝境圖﹐其妙旨在一育字也。

弗超散兆生夭橫

此句之眼在生字﹐有回天之手段焉。

滯始冥騫庭盼苞

此句之眼在盼字﹐有救苦之宏願焉。

已猷玄渥稱沙福

此句之眼在稱字﹐有紫微之權衡焉。

煙明桂會和子存

此句之眼在和字﹐有欣欣向榮之義。

樂賢勒百奮天垕

此句之眼在奮字﹐有更上—層之義。

土成垣平彌結章

此句之眼在彌字﹐有無遠弗屆之義。

生樟結陸渺蘭蒙

此句之眼在蒙字﹐有蒙以養正之功。

帝尨登獰獬筌信帝

此句之眼在信字﹐有昭明信也之義。

聻馱猍南謨玨法

此句之眼在謨字﹐有率由舊章之義。

乘津幽延日月星

此句之眼在乘字﹐有無微不信之義。

斗曜息命炁防元

此句之眼在斗字﹐有一切惟心之義。

徳邱壽貞固靈壽

此句之眼在固字﹐有金剛不壞之義。

是曰玉書可精研

此句蓋摘自黃庭經﹐以結此經之義。按經文惟九十有六字﹐後續十六字﹐乃宗師宮無上所編﹐以示後人者。雨香天經咒注跋西竺心宗一百一代裔孫閔眞仙謹述。僭釋密部祕句略曰﹕非敢妄釋﹐其來有自。曩蒙我師野怛婆闍奉授《伽陀雷司心章》有云﹕按我本宗經典﹐文皆梵體﹐音悉梵音。薄伽梵帝憫世非一﹐風土不同﹐宣授難普﹐授猶不授﹐乃開隨方翻譯一例。一例之中﹐遺有字音俱翻﹐如世三藏經文﹔字音不翻﹐如藏梵策﹔或有翻音不翻字﹐如藏卍等﹔更有推而卽文卽義以會以貫者。蓋以字乃心文﹐音乃心韻﹐个中玄妙﹐自可普會而神領﹐如來宗旨所宗者。心竊體之﹐統以授忖震旦世生閔﹐給名眞仙﹐以承心宗﹐是爲後派一代。爰肅奏聞﹐伏望如來﹐不違本誓﹐終始護念云。眞仙承之﹐曾爲翻譯《智慧眞言》《密迹神咒》《大悲持世二經》《陀羅尼》。自知秉授凡劣﹐何敢認妄爲眞。往昔所釋﹐寔仁者見仁而已。玆因門下取以壽梓﹐爰述其略於右﹐見者諒之﹐眞仙幸甚焉。道光甲午仲冬望日謹跋。智慧眞言金蓋山人閔一得苕敷氏注釋

按此眞言﹐傳自諶母﹐爲旌陽許祖所寶祕﹐向無注釋者﹐余持之久﹐忽忽若有所得﹐爰爲注釋之﹐以爲同志者一豁心目云。

唵﹕唵﹐音庵﹐嘆美詞。

缽囉﹕缽﹐音波。囉﹐音拉。缽者﹐金器﹐如碗而口微小﹐口圓而中空﹐太極之所自出﹐其光爍爍然﹐人之性珠實似之。玆曰缽囉。蓋此義也。囉者﹐助語詞﹐猶言然也如也之義。

缽囉﹕重言之﹐以足其義﹐猶言放光又放光也。

口三缽囉﹕口三﹐音沙﹐眾義也。口三缽囉者﹐性理疊現之貌﹐萬殊之義也。

口三缽囉﹕重言之﹐蓋指性理層出不窮﹐有如無量金缽疊現然也。

印度尼西亞隸野﹕印者﹐證也﹐符合之義。尼﹐三尼﹐至聖也﹐釋迦也﹐太上也。言其性天之明淨﹐光耀之光大﹐直與仲尼﹑牟尼﹑靑尼若合符節也。隸﹐屬也。野﹐野人﹐先進之君子也。言彼性之光明無量﹐已符合三尼﹐則其分量﹐已隸屬於先進之列矣。

彌輪陀尼﹕彌者﹐彌大無大之謂。輪者﹐周流無滯之貌。言性光之光大周徧﹐無少往滯之義。陀者﹐圓陀陀﹑光爍爍之義。尼﹐太陽之隱諱。天語呼日曰尼﹐西方梵語亦然﹐言性光之形之用﹐不但與三尼合其徳﹐而直如太陽矣。

含魯含魯﹕含者﹐藏也。魯者﹐鈍也。曰含魯者﹐猶言大智深藏﹐一若拙鈍然﹐藏之至也。重言之﹐以啟下文之義。

哲利予﹕此承上﹐言古先哲人之所樂﹐予以至道者﹐正以學者之大智若愚也。哲﹐古哲也。予﹐音與﹐賦也﹐賜也。

哲利予﹕言古哲人﹐必樂予之至道也。

哲利予﹕三言之以啟下文也﹐猶言豈但樂予至道哉。

娑訶﹕娑﹐天語﹐速義也。訶﹐音貨﹐亦天語﹐言其速之至﹐有如貨一聲然也。此承上﹐言非惟予之﹐且速予之。蓋智慧非至道﹐而至道非大智慧者不可得﹐故古哲人之所深愛惜者也。古哲人者﹐元始元皇皇人是也。唵﹐音庵﹐嘆美詞。缽﹐音波﹐器也﹐似碗而口微小﹐圓而無缺﹐形如無極﹐而有光明﹐燦然耀目。人之性光實似之﹐故以之取諭也。又曰缽囉者﹐重言以申明之﹐猶言如此如此也。口三﹐本音沙﹐疊現貌﹐亦沙字之義。曰口三缽囉者﹐蓋言許多性珠﹐如缽一樣﹐隨前所放性光﹐缽囉然次第現放義也。又曰口三缽囉者﹐亦重申之義也。印者﹐合也﹐符也﹐猶言符合也。尼﹐太陽也﹐九霄之神語﹐呼日曰尼﹐西方佛國呼日曰牟尼。言我性珠缽囉然﹐無數放出﹐上與太陽符合也。蓋言其光明之大﹐竟如日然﹐故曰印度尼西亞。隸者﹐屬也。野者﹐先進君子之稱﹐語曰野人是也。言我性光旣得﹐合夫天日﹐則身分應隸於古君子之列﹐故曰印度尼西亞隸野。彌﹐周徧不缺貌。輪﹐輾轉無滯貌。陀﹐圓滿廣大貌。尼﹐太陽。含﹐藏也。魯﹐鈍也﹐質也。哲﹐古哲人也。利﹐樂也。予﹐音與﹐給也﹐付也﹐賜也。言此周徧不缺﹐輾轉無滯﹐圓滿廣大﹐太陽如性珠﹐每含藏於質魯之人。其每含藏於質魯之人者﹐古哲之所眷顧者也﹐此重言含魯之義也。是以下文直接曰哲利予者三﹐又直接曰娑訶。蓋娑者﹐速也。訶﹐一作賀﹐音貨者﹐形容速字之義﹐猶曰貨一聲然也。哲﹐古哲﹐上聖上眞是也。利者﹐樂予之義。予者﹐與也。上一句承含魯兩字來﹐猶言此是一定之理也。第二句﹐猶言正是—定之理﹐決詞也。第三句﹐乃起下文娑訶二字之義也﹐猶言非但利予﹐而且予之速也﹐故直接曰娑訶也。印度尼西亞之尼。不作三尼解爲妙。一目眞言吳興金蓋山人閔苕敷注釋

按此眞言﹐謂傳自斗中孝悌王﹐久爲禮斗寶笈。科用寶鏡一面﹐置之蒲團前﹐每徧一叩首﹐叩叩著於鏡面﹐而不計數禮之。其源傳自郭汾陽﹐筆錄科用以求智慧﹐而冠於《智慧眞言》之上﹐其說甚通而甚祕。蓋以法出乎斗﹐而自無注釋。我輩學道﹐全憑智慧﹐用以求慧﹐本無不可﹐爰爲加注﹐以體以誦之。不敢自私﹐謹梓以公同志云。

娑訶一目渾般﹝娑訶一作娑哈者﹐祈禱科中之所用也﹞

娑者﹐千條萬理之義。訶﹐音霍﹐合也。目﹐條目。渾者﹐渾然天理﹐無有一毫人意雜於其間。般﹐音卜﹐梵語﹐大智光也﹐與缽囉義似是而異。蓋缽囉有象可擬﹐而般則洞明無際。娑訶云者﹐有搏萬成一之功。一目渾者﹐有鎔之爲玄之義。夫人性本善﹐濺習而迷。欲返初賦之智光﹐惟在貫條理於一目﹐悉以鎔渾焉﹐則眞智始復﹐是卽所謂般也。般也者﹐恍現一光明華藏﹐無際無邊﹐有可以想象而莫可形容之妙。般之爲義玄矣哉。其究竟有如下文所云。

娑訶帝帝新般﹝娑訶﹐祈禱科中作娑哈﹞

此承上般字之義而言。眾理悉合﹐則性光復旦。但恐一時之偶合﹐未能固蒂深根。則合者易散﹐而混者復淆。其所得智光﹐亦且懸而無薄。必使萬物蕓蕓﹐各歸其根。故上言娑訶一目渾﹐有不識不知之意。而此言娑訶﹐有順帝之則之順意存也。帝也者﹐蒂也。帝帝者﹐蒂之蒂也。上帝字卽順帝之義﹐下帝字﹐卽順帝之則之義也。新者﹐革其舊之謂也。言千條萬理﹐旣會歸於一目渾然﹐而復其本來之眞智﹐卽當於千條萬理中﹐各探其所系之根蒂﹐復進而探其根蒂之所系。斯萬物各歸其根﹐會其有極﹐卽帝帝之義得。而舊染污濁﹐咸與維新。本來具足之智光﹐一如古鏡重明。由是一目渾之功用﹐可翼永貞無獘。此申明上句而窮其本源。足徵有本之學﹐一如源泉之渾渾然。蓋此眞言﹐乃上眞所傳﹐俾志士佩之﹐以自得其智慧者。首句娑訶﹐有博學反約﹐使自得而居安之義。此句娑訶﹐有居安而資深之義。下句娑訶﹐有賚之深而左右逢其源之義。

娑訶波囉波囉﹝娑訶一作娑哈﹐波囉一作波羅﹐皆祈禱科所用。羅者﹐敷也﹐徧也。波者﹐澤也﹞

此承上言﹐眾理旣合於帝之帝﹐猶大水之宿於星宿海﹐醞而未瀉然。此句娑訶之義也。波者﹐性海洋洋﹐迢遞發行之象。囉﹐語助詞。波囉波囉云者﹐言般之發用﹐有一波未平一波興之貌。其組織自然﹐疊現成絞﹐無窮盡無方體也。此中明帝帝新般之發泄有如此者。

觀般觀般

此承上波囉波囉之意﹐而示以觀我之義。上觀字﹐如字讀﹐審視也。下觀字﹐音貫﹐有洞照無遺之義。言性理旣洋溢而四出﹐其廣淸明﹐有波囉波囉一種光景﹐非不上善若水矣﹐第恐人心之易於變遷﹐猶水之易於淫溢。水通阻則泛﹐泛則溢﹐溢則淫﹐淫則懷出襄陵﹐其勢不可復制。惟順其性以導之﹐斯通泰而無滯﹐法惟行其所無事。智者之天資本善﹐然恐遇欲而搖﹐搖卽奪﹐奪卽漓其天﹐而縱橫其心性﹐此天人危微之際﹐審視宜精。惟於將發未發時﹐率其本性以修之﹐則隱微自有宰﹐法亦行其所無事﹐卽觀義也。曰般觀者﹐言以本來大智光﹐照顧於千條萬理中﹐以直養而無害﹐有明目達聰﹐無爲而治之之象。《虞書》所謂敕天之命﹐惟時惟幾是也。下般字﹐《周頌》所謂維天之命﹐於穆不已是也﹐此示人以觀法也﹐此般觀般之大要也﹐此般之正義也。自求多福者﹐其有所依矣。

因般帝

因﹐猶依也。因字之義﹐承上觀字來。因般帝者﹐言惟能依夫般觀之般﹐以溯其波囉波囉之源﹐直窮乎帝帝新般之帝。苟捨是以相依﹐則離道益遠﹐而天機遂汨。其波囉波囉之流露﹐何難忽就於污下﹐卽娑訶一目渾之功用﹐亦安得鎔之爲玄﹐而不化之爲孽耶。因之字義甚精矣。特於天人界上﹐標—危微之正旨焉。

因般娑嚩賀﹝娑嚩賀一作娑婆哈﹐祈禱科所用。娑﹐眾也﹔婆﹐普也﹔哈﹐速也﹞嚩﹐音復﹐復初之義。賀﹐音貨﹐如口貨一聲然﹐言其速也。此承上言﹐惟能因般﹐則千條萬理﹐咸復於帝始之初心﹐其功效之神速﹐有如響斯應者。按此眞言﹐上連《智慧眞言》﹐下卽續以《增智慧眞言》﹐統成一咒。則首句娑訶二字﹐卽承上文《智慧眞言》之末句而來﹐更屬有源有委。下文《增智慧眞言》﹐首言怛字﹐卽此篇因般之義﹐其文理亦甚貫通。此在首持者之一以貫之耳。增智慧眞言吳興金蓋山入閔苕敷注釋

按此眞言﹐或謂傳自少陽帝君﹔有謂傳自許旌陽﹔而解解子筆籙科﹐謂傳自玉淸神母﹐斗中孝悌王授於韓昌黎﹐南宋白瓊管先生得之於玄蓋洞天﹐久爲筆籙家枕中祕。余閱《大藏輯要》﹐又爲大慧尊者所傳於世﹐似由西域來者。其說不一。輕雲子謂傳自東華﹐以授正陽帝君﹐正陽帝君歷傳呂純陽﹑劉海蟾﹑張紫陽三祖師﹐張卽親授海瓊白祖﹐以授鶴林彭祖﹐而後此眞言盛傳於世﹐奉筆籙科者﹐不可少此云。

怛﹐你也﹐怛﹐你也。怛﹐你也。他﹐唵﹐閉祖﹐閉祖。

怛﹐此○也﹐道心﹑天心﹑佛心是也。你也者﹐此丶也。丶出諸○者﹐故曰你也。三言之者﹐申明此理﹐猶言這也是你﹐那也是你之意。他者何﹖此○是也﹐此指月指日之義﹐取以印證義﹐故曰他。所以證丶卽上○此是也。唵﹐嘆美詞。閉﹐擯除一切雜念妄想之義。有如門之閉而不開﹐不令心神外放之義。祖﹐祖竅﹐生我之地﹐玄牝之門﹐究竟之鄕﹐涅盤之境是也。重言之﹐以起下文之義。

缽囉﹐缽囉﹐缽囉﹐倪也。缽囉﹐缽囉﹐缽囉﹐倪也。缽囉﹐缽囉﹐缽囉﹐倪也。嚩裏馱﹐你。○丶﹝此也﹞。

此承上言﹐一經閉祖而閉祖之﹐則有缽囉缽囉缽囉如﹐一種圓陀陀﹑光爍爍次第放出﹐無有端倪﹐可測可尋可破﹐一性理呈焉者。所謂倪也是也。汝試從此中測度之﹐所謂嚩裏馱是也。聖師恐人迷認是外至之物﹐又或迷認是天心﹑道心﹑佛心﹑古來之聖人心﹐而自迷其本來面目﹐乃有騎牛覓牛之誤﹐故卽棒喝曰你﹐言所示所聞所見卽你也。本來具足﹐不假修證﹐人人具有﹐个个圓成﹐不自外至﹐與古聖仙佛同具者。你也之義﹐此初破參時﹐所得之功夫景象。下文乃從此一悟後﹐更進一層焉。

缽囉﹐缽囉﹐缽囉﹐倪也。缽囉﹐缽囉﹐缽囉﹐倪也。缽囉﹐缽囉﹐缽囉﹐倪也。嚩裏馱﹐你。○﹝此也﹞

此承上點破後進一層玄理﹐其效驗有缽囉缽囉缽囉如﹐而悉無端倪可導可破者﹐疊現於前焉。聖師恐後學住於初破妙境﹐乃復令其從此中入而測度之﹐究參之﹐故又曰嚩裏馱也。聖師見其旣已深入而測度之﹐恐其別有趣合﹐或爲理障所誤﹐乃復棒喝曰你。猶言不是別理﹐還是你更進一層之本來面目也。此是破參後又是一種景象﹐蓋已造妙有發現之境界焉。如第—層破參時﹐但見淸空一炁﹐周流景象﹐乃入虛無初地﹐未可謂之妙無。此更進後﹐萬有洞開﹐生生化化﹐目不暇接﹐揮之不得去﹐畱之不得存﹐不惟城郭山川﹐士女如雲﹐而所見悉皆黃金爲瓦﹐白玉爲階﹐五色寶石而嚴飾之﹐珍禽異艸﹐在在咸陳﹔性海仁山﹐澄峙無際。而其中有不可言之見見聞聞﹐有如三山四海﹐佛國羅剎﹐上聖髙眞﹐凡夫俗子﹐人非人等﹐無不洞悉洞聞。此之謂妙有。從而更進之﹐則又大異焉﹐下文所現者是也。

缽囉﹐缽囉﹐缽囉﹐倪也。缽囉﹐缽囉﹐缽囉﹐倪也。缽囉﹐缽囉﹐缽囉﹐倪也。嚩裏馱﹐你。○丶﹝此也﹞

此承上更進後﹐又有缽囉缽囉缽囉然﹐一種玄妙莫測景象出呈焉。揣之不得測﹐嚙之不得破﹐無可贊斥於其間﹐所謂倪然似也。聖師令其重行深入而究竟之﹐則疑竇又開矣。蓋已證入妙無眞境矣﹐較之初破參際﹐似是而實大異焉。聖師慮有住此離彼﹐住彼離此﹐頓生岐念﹐便入旁門﹐故又喝曰你。功夫至此﹐一經點破﹐則又有萬路齊開之勝境現焉﹐較之昔現妙有﹐又大異矣。故下文又有開示焉。

惹囉﹐惹囉﹐彌馱﹐嚩裏馱﹐你。○丶﹝此也﹞

此承上喝破之後﹐萬路齊開﹐而似未可槪聽之現有已也。聖師慮其疑爲幻化﹐而不知究研﹐則有神散萬有而不一貫焉。故訓曰﹕汝所放現者﹐是慧光之所燭露也﹐何不卽爾所放之慧燭種種﹐從而周度之。是卽古云「且向萬殊色相現成看」義也。下句乃有「毫末个中沙世界﹐無從尋處見天眞」﹐蓋卽「物物一太極」義。故又令曰嚩裏馱﹐已更喝曰你﹐是卽「六經四書皆吾心批注」義﹐故又喝曰你。是將證圓通圓明境界也﹐故下文更有示焉。

地裏﹐地裏﹐沒地嚩裏馱﹐沒地嚩裏馱﹐你。○﹝此也﹞

此承上彌馱嚩裏馱後更向極廣厚地﹐深入根參而窮究之。蓋欲令無餘義可究參也﹐乃若答曰似無餘地得有深入待參者﹐故曰地裏地裏﹐沒地嚩裏馱。此是學者自問之詞也﹐蓋已證入圓通圓明境界也。聖師知之﹐故卽接其吻曰﹕沒地嚩裏馱。卽是你將證圓覺圓寂妙境也。故卽喝曰你。學者承此一喝後﹐則有放下又放下﹐一種圓寂境界全現也﹐故下文所示如此。

娑嚩﹐○﹝此也﹞

娑者﹐一切之謂。嚩者﹐復也﹐與上嚩裏馱嚩字義異。上嚩字﹐作腹字義解。此嚩字﹐作復字義解﹐猶言天賦悉復之謂﹐蓋指圓寂也。性惟圓寂﹐乃是眞本來之全體也。此句乃聖師之指點詞也﹐言此汝本來面目咸復之驗也。

娑嚩﹐○﹝此也﹞

此句是學者自問之詞﹐言此圓寂之境﹐是本來之眞面目﹐我當謹識義。

娑嚩﹐賀。此兩句﹐聖師深許之﹐蓋有爲之摩頂授記義在焉。賀音貨﹐慶詞也﹐或作至速之義解亦通。祭煉心咒注吳興金蓋山人閔苕敷氏注釋

按此心咒﹐傳自薩祖﹐用於五言玉章經後﹐爲法家之寶祕。法用白米七粒﹐書「滅罪超升」四字。畢﹐蓋以薩祖心印﹐鐵師諱﹐太乙諱﹐太乙心印﹐元始金書﹐玉皇玉篆。畢﹐以靑靈訣對米虛書﹐念此咒不計徧﹐以粒粒放光爲度。收於鐵罐之中﹐每夜取以祀孤﹐其功最大。或放於鐵罐之蓋﹐蓋有七星孔﹐行持者啟師後﹐趺坐觀想﹐默持《五言玉章經》﹐存諸靈爽﹐附魂法粒﹐自能走入孔內。如七粒俱下﹐則爲得度南宮﹐上生天界。若止一粒﹑二粒﹑三粒﹐不過罪業已消﹐生入人天。若有四粒﹑五粒﹑六粒﹐則入十善人天﹐必得富貴大善之身﹐去仙不遠。故—晚不效﹐則行持不已﹐或行至四十九夜﹑八十一夜之久﹐未有不得奇效者也。其鐵罐有一定之式﹐另詳鐵罐煉科﹐玆不之載。其咒文向無注釋﹐玆亦不敢盡泄﹐但於每句下﹐略注—二﹐使持之者﹐知蘊有口功耳。

唵

唵﹐音庵。此字宜存哀憫之心而出之﹐其音引長﹐必若有所現焉乃已。故此字惟首徧用之﹐余則七徧一加﹐九徧一加而已。

唆囉修

唆﹐音進﹐一音梭。囉﹐音拉﹐一音來﹐一音賴。修﹐一如字讀﹐一音收﹐一音秀﹐各有口訣存焉。其大旨﹐存彼諸靈﹐端肅前進之義而已﹐則以慈光接引而來之義。

吺囉修

吺﹐音益﹐一音儒。其大旨誥彼諸靈﹐互相懺除夙業之義。吺者﹐翼也﹐互相懺除貌。己則以慈光照燭之﹐有如一輪明鏡然﹐令彼諸靈﹐就前自照﹐則有互相懺悔之良心發現焉。

修囉吺

慰詞也﹐亦獎詞也。存爲開除刑具﹐錫以衣食﹐或施之丹藥﹐療其疾病﹐存彼諸靈﹐各完天賦﹐歡喜受度之貌。

波露吒

示以性海也。存彼諸靈﹐於中沐浴﹐而懸聖日聖月以燭之。

華露吒

示以心法也。存彼性海﹐透生無量五色蓮華﹐法無上心香﹐諸靈見之﹐各各了悟﹐騰身華中﹐各各趺坐。

眞靈吉帝吒

吒﹐作槎字義會。蓋眞靈者﹐卽指諸靈心已了悟﹐已非鬼類也﹐故以眞靈呼之也。是證盟之詞也。吉帝吒者﹐猶曰太乙慈航也﹐卽指上句所現之心華是也。至此須存升送之意﹐存上蓮華﹐枝枝直透﹐馭風馭雲﹐上升空際﹐漸化一片彩雲﹐騰升無際之象。

麻陀

麻者﹐眾合之貌。陀者﹐光明圓足之象。言惟見彼諸靈﹐化成一團明晃晃﹑光爍爍﹐直升霄漢間﹐至此微以意直送升之﹐已則寂然良久乃止﹐此其大略如此。

按此心咒﹐科本不之載﹐世世口傳﹐五百年於玆矣。或於此咒﹐續以變衣變食諸咒﹐輕雲子以爲倒置不可從﹐故不之錄。非祕也﹐其神效之源﹐在能誠持《玉章經》。欲習是科者﹐須先誠持《玉章經》十萬八千徧﹐則行持時﹐此咒一誦旣靈﹐不過百十徧﹐觀想旣周﹐便可勿持也。瑣言續自敍

余道得之於太虛翁﹐翁爲駐世神仙﹐泥丸李眞人手度弟子。翁姓沈名眞揚﹐一名一炳﹐吳興世家子。品學淳粹﹐世莫測其底蘊。所授餘者﹐悉爲泥丸眞人口授。眞人生於蜀漢﹐學得諶母傳﹐著有《陰符經注》﹐唐代時尢以術法聞者﹐自號八百﹐乾隆間三至湖州﹐五遊松郡﹐在在遺有聖迹。謂號泥丸﹐以華亭衛源母喪﹐貧無以殮﹐眞人寓其側﹐聞源號泣﹐聲悲雜憤﹐詰得其情﹐就地取泥丸投源母口﹐母立復活。次年冬﹐源有殮資﹐遂歿。乃世神之力﹐因以泥丸相呼﹐蓋非自號也。太虛初會於吳興之何山塢﹐時大雪﹐太虛歸自城﹐見其露坐﹐而無點雪得近身﹐周廣八尺許﹐陳情事﹐因成師生。太虛時年十六﹐常謂眞人遊行郊野﹐常有兒童相隨逐﹐每以生麵糊勻﹐攤於腹際﹐未幾香熟﹐取以分啖而散。又於松郡東郊﹐爲孝丐曹大﹐口吞銀汞﹐傾成白金﹐此後不復面焉。究其修養﹐亦自三則始。余於嘉慶間﹐遊於河上﹐遇長山袁君培﹐爲述所授﹐一曰《太虛集錄》﹐二曰《雙修寶筏》﹐三曰《古法養生》﹐四曰《河上瑣言》。《瑣言》一冊﹐壽梓於古¤趙君然﹐吳門徐君陽泰。此冊流布有年﹐據學者﹐江浙有人﹐¤克進臻者﹐尙無幾。今春遊姑蘇﹐遇山陽諸生吳君江﹐以《瑣言》進叩﹐曰﹕此冊簡明﹐何以循修多阻﹖余曰﹕向所述﹐敍其理未備其變﹐且諸學者究未精體力行﹐其或潛心體認者﹐非年老卽多病﹐急切求效﹐古無是法﹐所謂七年之病三年之艾﹐學未悟及﹐此其所以進臻之鮮也。因以十二時訣示之﹐江則晉叩活子午﹐乃統以活歲活月活日活時﹐增入古哲治病行功活訣數則纂付﹐誠鑑於壽世丹書﹐不得師傳﹐書𨿽壽世﹐授猶不授﹐爰循功訣﹐申貫於艸蛇灰綫﹐按步樹幟﹐不具隻眼﹐從容中道﹐是假心以鎔迹﹐而假迹以徵時﹐重在無住﹐而加功於不有有訣﹐故空不落莽蕩﹐而實勿墮妄幻也。爰名是編曰《瑣言續》﹐所以申河上所未發。詞𨿽粗率﹐玄路直陳﹐從此精參﹐坦修無阻。惟願同志﹐洄溯夫《古法養生》《太虛集錄》《雙修寶筏》﹐指日可與古哲齊驅並駕。識此數行﹐以弁編首云。道光六年丙戌二月淸明日﹐金蓋山人小艮氏自敍。瑣言續太虛翁口授陸柳溪敬刊閔一得恭述薛心香恭訂

古哲有言曰﹕修煉有三乘﹝天仙地仙水仙也﹞﹐而煉法惟三則。三則惟何﹖端直其體﹐空洞其心﹐眞實其念﹝念卽志﹐志乃主宰內外者﹐故又名曰主人翁﹞。此三句是雙修家﹝性命雙修之家也﹞徹終徹始﹑片時片刻﹑莫可或遺者﹝遺忘也﹞﹐其功法增減﹐第可自審而維持之﹝秉性有明暗﹐體質有厚薄﹐陰陽有偏勝﹐境地有忙閒﹐天時有冬夏﹞。丹書所載﹐無非培命口訣﹐而行貴得中﹐又煉須合時。蓋一年有二至﹐一月有朔望﹐一日有子午﹐體有自然气機﹝機者動之兆﹐升降之先覺者也﹞﹐現有不同景象﹝靜觀其機﹐吉凶可卜﹐及其已現﹐吉凶已定﹐竊欲挽回﹐還於機兆時以意維之﹐俟其已現酌加增損乃妙﹞﹐而火候寓焉。究其祕要﹐不過升降放收而已﹔其利獘﹐不過勉彊自然﹑通泰塞執﹐與夫確遵疑間焉而已。古之人﹐以一年縮一月﹐以一月縮一日﹐以一日縮一時﹐以一時縮一刻﹐名曰功奪造化。《入藥鏡》壽其訣﹐諸丹經承述之﹐行無不驗。而古哲謂須循體以待時﹐時乃活子﹐體乃道體也。原夫冬春气機貴後透。法自下極﹐气穿尾閭﹑上夾脊﹑透玉枕﹑入泥丸﹐略存而降﹔又自華池下重樓﹐由絳宮一停﹐乃過心﹝泥丸名髓海﹐暖气達腦乃化液﹐華池乃任督會宮﹐故須略停﹐非僅止泥丸也。重樓乃直下﹐至如絳宮乃藏气之府﹐腦池所降之液便可於此化血者﹞﹐或經心後分兩路﹐達下腰腎﹐又略存之﹝心後有兩絡通腰腎﹐人用心太勞而心血枯﹐兩腎之精逆上以救﹐故勞心者其腎必虧﹐此腰酸疼之癥所由致也。今於心後退降其炁﹐其血隨下﹐血便化白而腎气充足﹐故須略存之﹞﹐覺此暖炁各向腹兜﹐環拱至臍輪﹐須大存之﹝此又煉液化气之妙用﹐故須大存﹞﹔乃以意注命門﹐又須久存﹝此乃煉气化炁之妙用﹐故須久存。余按煉訣﹐其於命門﹑絳闕﹑泥丸三處爲仙凡共寶之要地﹐凡人於此能著意﹐精气神充足﹐事仙捨此三地﹐無從下手。然水府本冷﹐絳闕本暖﹐而下極又系陰濁會地﹐泥丸爲淸會之天。蓋水性潤下﹑火性炎上﹐乃欲令水上升﹑火使下達﹐非意指使不從命也。究其寒能令熱﹑熱能令涼﹐固必藉夫眞意以挽回之﹐然亦內有自然之義焉。蓋此水府自有命門﹐狀若佛前琉璃燈﹐晝夜不或熄﹔絳闕有華池﹐而心苗涵其中﹐上有髓海布下眞陰以覆之﹐此天造地設現成眞境。古哲於此眞境中﹐默令眞意以維持之。若從水府入手﹐則於活子陽生時﹐維不外透﹐而又默集夫四家眞火附入命門﹐厥陽自旺﹐羣陰戀煉﹐寒且化暖而眞陽亦藉以潤﹐升透自易。及其旣透﹐又有過化存神之妙﹐而升透自無稍阻﹐此督通卻極自然之妙義。若從絳闕入手﹐則於活午陰生時﹐維不內滯﹐而又默集夫四家眞水匯注華池﹐厥陰自旺﹐羣陽樂涵﹐熱且化涼而眞陰亦藉以鎔﹐降灌自利。且其下灌﹐亦有過化存神之妙﹐而降灌自無或滯﹐絳闕神淸﹐境忘其熱﹐得有化血化炁之驗﹐因而下注中黃﹐辟開生面﹐四境咸寧﹐此任通撫世自然妙驗之義﹞﹔然後下穿尾閭﹐如前法升而降而存。按功訣謂以未穿尾閭爲一周天﹝蓋此功法乃自下極起手﹐行到下極已滿一周天耳﹞﹐古哲題爲冬春功法。若值夏秋﹐體其气機﹐乃貴前通。其功法乃自華池一存後方下﹐過重樓﹐抵絳宮﹐法當存此絳宮﹐局境寬邃﹐趣味悠閒﹐恍見性水﹐波光藍如﹝說法如是﹐然戒按圖索驥﹞﹐頓覺得有涼液自天滴下﹝按功法﹐學者斯時項背須直﹐而頭面須帶仰勢﹞﹐一到心宮﹐倍覺淸涼﹝謹按功法﹐學者斯時方見性水﹐可悟上所述第言其理耳﹞﹐斯時大存之﹝所謂大存者﹐並無作用寓焉﹐從事忘忘﹐是卽大存也﹞﹔繼乃隨機澑下﹝味斯澑字﹐有油然自得之趣﹞﹐分達心後﹝此由心後兩絡分達腰腎﹐藏有露液化血﹑露血化精等等妙驗﹞﹐及腹又覺徧體氤氳﹝是又餘液化气之驗﹞﹐下極火熱﹝是又煉气化炁之驗﹞﹐身前身後微微汗透﹐得有如沐如浴景象﹝按功法未滿一周而效﹐至此節﹐欲停功亦無不可。第欲停功﹐須加忘熱片時也﹞﹔微以意向後注﹝曰微者﹐以時值夏令﹐內景貴涼﹐學者內無積寒淤滯﹐而功到汗透﹐功已足矣。若再加意﹐便違天時﹞﹐自透尾閭而升巓頂﹝功到透關達脊﹐𨿽值夏令﹐不妨加意內透﹐以達內伏積陰﹐亦口訣也﹞﹐一到泥丸﹐須大存之﹝此一存也﹐其理微妙﹐學者愼毋認作故事行去﹐是乃督通之竟驗﹐又爲通任之初基﹑中通之元始﹐絳闕賴以安寧﹐華池藉以淸潔﹐黃中通理﹑玄竅神凝﹐以生以成﹐咸叨其蔭﹐是內藥外藥分金之通會。學者於此﹐法惟空洞其心﹐眞實其念﹐順其炁騰﹐勿忘勿助﹐透足炁回﹐髓澄天際﹐卽有簫臺瓊館﹐閬苑金庭﹐隱現於斯。惟存敬肅﹐戒住欣賞。學者功足﹐現益淸徹﹐要知猶系身具﹐未足爲眞。第此淨境﹐是名眞影﹐日後道成所造證者實似之。目前大存﹐法惟益加淸省﹐戒起妄念而已﹞﹔乃復自腦下華池﹑達絳宮﹐又大存之﹝此存有大關系﹐其功法玄矣﹐然不外夫無爲功裏施功也。蓋闕乃化血之府﹐心涼生血﹐故須無爲。血須歸絡﹐故機气須虛。意不加松﹐其機尙滯﹐中無斂意﹐血又妄行﹐法宜向機以佐導之﹐而胸背腰腹﹐法有定制﹐苟或違制﹐功到驗至﹐竟大懸殊﹐致有因成血癥者。定制惟何﹖胸勢惟向後而已﹐是虛心靖闕之祕旨﹐學者識之﹞﹔自覺徧體淸快﹐古哲謂爲一周天﹐夏秋功法乃如此﹝古哲之行合天時者﹐功法乃爾﹞。然上所述﹐乃行功之常法﹐爲身無疾病者言之。苟有疾病﹐其中另有功法﹐須自酌施﹐總以行合道體而又得時﹐厥驗乃神﹐愼毋固必焉。

一值夏秋而病患積寒內滯﹐還宜先事冬夏互行功訣。其行夏秋本法﹐惟主气降。若行冬春﹐於气得降腹後﹐大加存運﹐能得腹暖﹔有气後攻﹐乃加翹臀﹐注穿尾閭﹐透脊達巓﹐以得汗透爲得功。其後行動﹐但存忘熱一訣﹝心靜之極﹐且能從無聞無見處深入﹐其熱乃忘﹞﹐次第加減﹐卽爲互行功訣。若專行夏秋﹐必俟積寒盡出後﹐乃可行焉。不爾﹐不惟無效﹐適能增病。

一患素體多痰者﹐宜於夏令治之﹝其時气機向外透﹐行功者順攻﹐其內積隨气外透﹐則病根除。此正行合天時之古法也﹞。其法﹐先以順气下降﹐得气旣降﹐加行墜注功法﹐總以腹有气行﹐更得暖气後攻﹐方行翹臀等訣。行後得汗﹐倘不耐熱﹐加行淸降之功﹐以气降胸寬爲度。旣得气降心涼﹐立卽嗣行神注命門﹐覺有气攻﹐加行翹臀等訣﹐其汗自透。於旣透後﹐卽續行淸降法。如是循環間行﹐一七二七後﹐必易暖易升。猶須加墜腹注神等功﹝墜腹功法﹐乃胸右降下兜臍﹑轉左中存﹐推進下達﹐則痰自大便而出。注神功訣﹐乃自胸左降下兜臍﹑轉右中存推進﹐神附命門。蓋左下法進火﹐右下法退符﹐各有妙義存焉﹞。如是行去﹐其於升後必多涼液﹐自項自胸而下﹝此物降時必須面帶仰勢﹐否則有流獘﹞﹐切勿認作甘露﹐此乃泥精﹐經神烘活﹐又爲炁禦下降之物﹐不得臍輪大煉一番﹐猶能爲禍。法當加意神注命門﹐得逢火發﹝此法得於外腎舉時﹐以意兜回﹐厥火乃大發﹞﹐熱若炭灸﹐存而煉之。且緩行透後功法﹐惟循行忘熱﹐加用眞意﹐橫欄臆下﹐禁炁上透﹐此爲要囑。如或疏虞致透﹐意用兩目上視﹐兜引幹气降壓﹐其炁便自回下﹐須急隨其機向後關注透﹐其炁必破關後透。仍以意引透至頂﹐又必大汗如雨﹝此積陰化汗而出﹐切勿執汗多亡陽等說自誤﹞﹐漸漸復自頂﹐下降絳闕。倘得有一點滴下﹐甚捷而極涼者﹐乃是眞液。若有滴下﹐不捷亦不涼﹐尙是泥物所化﹐不是甘露。必行得有甘露﹐方爲大效﹐然總以積陰盡除﹐再圖後效是囑。

一患內熱發躁者﹐惟用降訣﹐或加行虛心功法﹐有食自消。再行引火歸源﹐神注命門﹐得有气行下極﹐隨機旋運﹐得有濁火下注﹐微以意送﹐放出獄門。隨以兩目上視泥丸﹐收回淸气﹐門閉﹐仍由絳闕下注臍輪﹐透入祖竅﹐加以忘字訣守之。旣得神凝息定﹐而胸膈必舒﹐病已去矣。乃可續行實腹﹐須兼神注命門﹐其腹自實。此後可行通督法﹐督通則必有液下﹐而須細辧眞凡﹐此亦要囑。其降旣眞﹐方可循行煉精化气﹑煉气化神﹑煉神還虛等等功訣。

一患血熱气滯﹑胸膈板滿者﹐先行虛心法﹐繼加退背功﹐便覺心後有炁二股﹐從心後際分達腰腎﹐熱如湯注﹝行此功者﹐胸勢帶仰乃妙﹞。漸覺此熱繞兜臍輪﹐滿腹大熱﹐徧體微汗。斯時心地必覺松寬﹐是全賴退背一決也。退背功法﹐乃於闕盆﹐以意後導。闕盆卽絳闕化血之府﹐又名炁藏。此法自李少君後﹐世鮮知之。有患絡血狂吐者﹐亦須先行此訣。繼行辟豁中關﹐而虛心功法寓焉。或有功自華池﹐引加幹金﹐加行虛心功決﹐厥病亦痊。統名夏秋功法。或謂俟腹大熱﹐行加翹臀達脊抵腦等功法。俟炁達腦﹐乃大存之﹐加用返視泥丸﹐引此乾宮眞炁﹐下會任督於華池﹐自得甘露滿口﹐咽咽送至絳闕一蒸﹐乃達中黃。覺此絳闕淸涼而中黃溫潤﹐學者於此﹐加行溯古神功﹐是名開中關﹐又名辟混沌﹐丹書謂之開玄關﹐其法訣﹐從事忘忘而已。此關辟後﹐生藥有地﹐藏藥有所矣。得開眞境惟何﹖寬廣無涯﹐深邃如之。蓋此一則﹐乃造命立命之眞功﹐學者須寶志之。噫﹗勤而不遇﹐必遇至人﹐學者勉之。

一患積陰化火﹑狀若有餘者﹐法惟先行夏秋功法﹐以治其標﹐病減﹐加行冬春﹐此指積陰未全化火者。若已全化火﹐法惟引火歸源﹐而酌加夏秋降訣﹐助火歸源﹐乃得濟﹝此癥當以瀟灑爲宗﹐置此身於已死﹐念起卽以佛號掃之﹐有津瀕咽乃濟﹞。若其積陰內滯﹑尙未化火者﹐訣惟內運眞火﹐而外加擦聳﹐循環無間﹐庶幾有效﹝外功加擦腰腎及腹腿膝足手﹐與夫疊聳兩肩﹐轆轤雙轉﹐撤腿擺腰﹐紐頸托天﹐浴面咽津﹐內功如注神閉息之類﹞。俟腹知暖﹝閉息乃能﹞﹐再加透後功﹝亦惟閉息功熟﹐乃得外透功驗﹞。蓋以此中眞炁不旺﹝亦正此中積陰太富﹞﹐陽不勝陰﹐見效甚難﹝如置盆火於冰窖中﹐如何覺暖﹞。法惟外加擦聳﹐而內行閉息﹝如是則气機活而外透有期﹞﹐俟其陽充﹐得有自透自攻眞景﹝𨿽曰自透自攻﹐然仗閉息等法而得﹞﹐始用意逼破關﹝非於陽生時加功不得也﹞。其陽已充﹐故能得透﹝汗出乃透﹐此癥以得大汗爲眞﹞。若其積陰兼滯百絡者﹝此癥加功更不容易﹐以中多窒塞耳﹞﹐亦惟先行閉息﹐次加存運於坤腹﹐始其炁自透絡﹐得徵通泰﹝惟得汗透如雨數次﹐乃有是效﹞。法於此際﹝行功到此方有收效﹞﹐尙須加意存運﹝苟一畏勞停功﹐便有鑪冷之獘﹞﹐以培眞火。何以故﹖百絡向滯之物﹐得炁以烘﹐理必隨炁以行﹐匯趨下極﹝世人行功﹐每多下泄﹐職是故耳﹞﹐則斯下極﹐羣陰勢旺﹐譬如盆火室中圍以冰墻﹐有暖不勝寒之象。法惟大加炭火﹐猶恐不濟﹐故惟加炭功勤﹐不計時日﹐總以冰墻盡化﹐乃爲大濟。無如學者不悟﹐每撒廢於斯時﹐古今不少﹐故法惟恆且勤﹐勤且勇﹐行效其然﹐不效亦然﹐則滯物𨿽夥﹐而盡化有期﹐何患終不大效哉﹖曠觀斯世之患斯癥者﹐十有二三﹐大抵非商卽儒﹐何以故﹖其癥成於心勞身逸。蓋心勞者神必衰﹐身不勞者气必滯﹐神衰气滯者﹐愈惡勞而喜逸﹐此陰寒積滯之由。欲愈斯癥﹐須反素習﹐素習能反﹐厥病自痊﹐病痊﹐再求功法﹐此乃王道﹐順者行之。如上所示﹐化功也﹐非大根器人﹐未有不半途而廢﹐此八段﹑十二段﹑十六段﹑二十四段等等錦法﹐所以慈示也。蓋此陰精成於气滯﹐气滯則精泥血淤﹐不得武功以蕩以磨﹐萬無見效之期。學者不察﹐竟棄勿事﹐非厭煩也﹐殆以伎小不屑爲。噫﹗譬如登髙必自卑﹐況夫等等武功﹐藉以治病﹐何嘗取藉成道者哉﹗學者其省之。

謹按古哲遺有四時功法﹐而縮行於十二時中﹐余今以十二時一定气象﹐爲學者言之。凡夫水月交映﹐得之自然者﹐子正有之﹔我無覺有﹐醜正有之﹔覺气通流﹐寅正也﹔气機洋溢﹐卯正也﹔存無守有﹐辰正之功﹔隱現莫測﹐巳正气象﹔萬象羅列﹐午正气局﹔眞幻無常﹐未正如之﹔念起卽掃﹐申正功法﹔一靈獨露﹐是酉正兆﹔聞見頓泯﹐覺無端倪﹐非戌不現﹔切戒驚疑﹐守戌正法﹐湛如寂如﹐是值亥正。﹝此𨿽一定气局﹐而惟得之自然爲眞﹐是故卽於子正時標示。學者準此一句玄諭﹐循而行之﹐自然吻合﹐萬無中變。要知水月交映﹐其機根於湛寂﹐學者於此湛如寂如之際﹐一念不生﹐其气淸極﹐而水月自現﹐此天一生水﹐坎象也。坎中一畫﹐卽月現之本﹐有是體存﹐自有用現﹐故日得之自然。其理則如是﹐然要知此一步起自下極﹐乃冬象也。水之現﹑月之升﹐是卽活子之內現﹐故曰子正有之。學者斯時﹐蓋必身無其身也。及至此身覺有﹐已是人身之活醜景現﹐一如天之有地﹐所謂逮洽臺離之象。自無而有﹑自虛而實﹐大道自然之義﹐故曰我無覺有﹐是覺而未著也。然旣覺有﹐則此中動靜必自覺﹐是於其旣乃覺气通流趣味。然僅體覺於無聞無見中﹐乃三才初現﹐的是寅正之秋。及其气機洋溢﹐乃有透外之勢﹐洵是此身活卯气象。有聞見將啟之義。旣至辰正﹐不無具有分別气機﹐古哲於此﹐惟置此念於不計﹐且將見見聞聞﹐有而不有﹐意惟守夫混穆气象﹐此中保夫諸有﹐故曰存無。核卽所以守有之意﹐是有功法在﹐故曰辰正之功。所謂功法﹐乃存諸有於絕無之中﹐而諸有得守焉而已。然其中有隱現兩義﹐古哲於此﹐法惟聽之﹐不加一毫維持作用﹐故於巳正﹐但曰气象﹐明夫無庸作用之義。午正亦然﹐法惟聽其自羅自列焉﹐故但以气局二字該之。然此一時﹐乃活午陰生之始﹐仲夏气象。世運到此﹐萬路齊開﹐心目易眩。及其季也﹐感慨自生﹐此是人情。古哲於此﹐惟以气局視之。中無一動﹐聽其長消﹐歸諸數運。其於世事﹐參勘已透。故於靈境現前﹐聽其隱隱現現﹐一如蜃樓海市焉視之﹐此是未正之气機。法惟自守其眞﹐然非初學所能。而又愈現愈奇﹐有移步換影之幻觸動心目﹐法惟念起卽掃﹐乃合活申功法。此關破後﹐內慧光充﹐乃有一靈獨露之兆現於濁滯﹐而機趣晏安﹐酉正其然。學者斯時﹐不住於明而神棲於寂﹐便造一無見聞而端倪亦隱之境。此種眞境﹐可遇而不可求﹐眞陽得以養﹐眞陰藉以生﹐是爲象帝之先。核諸天時﹐是歲九秋﹐活時戌正。無如初學未悟﹐行功至此﹐翻以聞見俱泯爲覺無端倪﹐因生惶惑﹐古哲憫之﹐標曰正法﹐又曰切戒。能如戒進﹐便得湛如寂如﹐與天合徳﹐爲亥活法﹐故曰是值亥正﹐是卽老子之遊心於物之初。其妙訣在一如字﹐如字妙義乃無住二字之生魂﹑大道之全影﹐學者能仍從此字進修﹐則復遞現遞守而遞進﹐進而無窮﹐自知造化在手﹑命不在天。誠而行之﹐計日可與古仙齊驅並駕﹞上所述﹐核卽前輩縮年縮月縮日縮時縮刻﹐按部行去﹐所現靈境有如此。然須善會﹐而功法咸備。其大旨在無住﹐而旨腦全憑不動一訣。﹝其訣法惟在無住與不動﹐信然﹐學者細體前注﹐自能步步合法﹞故凡行至亥正﹐法惟神注下田﹐而功須若存若忘。忽得紅日一輪﹐透自天心月中﹐初見大如豆許﹐﹝謹按﹕此月乃於下極海底透出﹐已乘中炁升巓。斯時學者功到身無其身﹐故得現有水月。要知月魄仍藏坎位﹐光華上射﹐幹气凝之﹐現有是象。其時坎水波澄﹐月影波涵﹐故曰交映。至其放光﹐乃因肝陽下注﹑戀月停輪﹑魂爲月孕﹐此又月吐日輝之由﹐而日精未升﹐尙潛海底。此後日升﹐宜循督透﹐法惟以意後注乃得。倘或升循中任﹐其禍蓋莫測也﹞切戒念動。已而月隱日彰﹐法惟息心以俟﹐得有腹田若灸﹐乃是日浴海底之效﹐故得徧體充和。又覺內炁後攻﹐旋復炁穿尾閭﹐騰騰上透﹐乃無獘焉。方其海浴未透時﹐切戒驚提。否則立有莫測﹑狀若流火﹐法惟疊用忘訣乃痊。古哲於此﹐微移其神﹐導之後透﹐自必破關上達。旣已抵枕﹐乃以意引。蓋此玉枕﹐丹書名爲鐵壁﹐在天卽名罡際﹐非此眞炁莫能透也。得此眞气以引透之﹐乃爲通督。修至督通﹐一半功矣。第行此功﹐惟用引字﹐切戒用武。一雜武功﹐便致有聲若雷若霹靂。學者卽或失戒﹐致有此種﹐切戒驚怖。﹝訣用兩手掐藏魂訣以坐﹐卽循大驚﹐不致神飛之險﹞法惟益加定靜﹐守過半晌功夫﹐隨有一滴如泉﹐從空滴下﹐體其趣味﹐覺大淸涼﹐或極甘美﹐體其滴下﹐有形亦好﹐無形更妙不可言。﹝要知此一定靜﹐從加意至忘忘﹐須得半晌乃能﹐故下接曰「隨有」﹐此明夫甘露須自忘忘中得﹐其得乃眞。此時功已造至無身界﹐故曰「自空」云云。然學者要知「體其」兩字﹐非當時之意義﹐乃事竣之追思。法於此時從空﹐不辧淸涼甘美﹐有形無形﹐槪置勿間﹐其功乃足。蓋當未有滴下﹐但覺空無﹔及有滴下﹐自覺從空。滴下自覺﹐方非莽蕩﹐不覺從空﹐功鄰昏散﹐非正功法﹐第加體認﹐便墮情障﹐已著意識界﹐不可不戒﹐注故及此﹞古哲謂此一滴﹐直落絳宮﹝速可知矣﹞﹐是名眞陰。其降景象﹐緩亦好﹐捷亦好﹝味兩亦字﹐乃教後學置此種於勿問﹐是古哲教杜意識之功訣﹞﹐惟能滴下無阻﹐點點到心﹝於此可悟究以捷者爲眞﹞﹐更爲難得。又云有形而速名玉液﹐無形而速名金液﹝此說不傳之祕﹐余昔得之於太虛翁﹐今年已老﹐慮終失傳﹐述於編中詳授有緣﹞。太虛翁曰﹕有形而速﹐無形而緩﹐總屬妙有﹐法當體認得眞者。蓋以此點﹐到心極涼﹐過心極熱﹐熱若湯潑﹐斯乃眞液。若點無上說﹐尙屬後天﹐不過得潤气機而已﹐不可視爲仙品。然於當時﹐切戒擬議念起﹐法惟循次行去﹐亦爲有益功驗。誠以古哲功法﹐有參天時之四季﹐有參歲日之二六﹐其法至活而至玄﹐如前所議之四時﹐與夫十二時之靈境﹐乃縮得片刻之間﹐其情其景﹐確可逐步繪示。然須學者自問﹐可果能步步如戒﹐中無或著﹑或有中著否耳﹖若行無或著﹐自無中變﹐倘有或著﹐便有中變﹐所現情景便自大異。夫豈古哲示有未眞者哉﹖太虛翁有言曰﹕學者於中著一察念﹑起一擬議﹑落一意識﹐來情來景﹐變更莫測﹐便與古議大殊。急宜停功勿事﹐少頃﹐念靜气平。仍行本步﹐不如退行本步前程﹐總以得合入手初步靈境﹐體無二焉﹐方許順循下行。否則寧將前功盡捨﹑另起入手爲妙。古哲所謂行貴得中﹐而天時須合者﹐乃縮一年一月一日一時之靈境﹐匯而按次﹐統現於片刻之中﹐而具有四時十二月﹐而月月有朔望三十日﹑日日有十二時﹐時時有自然光景。其法至玄至眞﹐然惟能息心體認﹐循行不惑﹐方能步步合古說法。噫﹗要知旣縮歲景於一刻者﹐法惟活其气機﹑寂其心意以行﹐自合古法。能行炷香﹐已奪百年造化﹐古哲故名此爲功奪造化﹐是難而易者﹐學者勉之。原夫子午﹐子有活子﹐午有活午。歲之二至﹐乃天地之活子午﹔運年月日時﹐乃天地之定子午。卽人而論﹐天地之二至﹐運年月日之子午﹐皆屬定子午。惟二時之子午﹐乃人身之活子午也。然猶屬丹書不得已示人之活子午﹐所謂一陽初動之活子是也。究其眞正之活子午﹐猶有辧焉。其眞正者﹐須於無形無象中求之。其說惟何﹖乃於功到寂無所寂﹐忽覺內機有若得得焉﹐此是活子之初﹔繼覺勃然機現﹐乃是活子正象﹔油然內透﹐將達男根﹐已是活子內炁充盈。法用天目凝之﹐其炁自循督脈﹐逆上昆侖﹐微以意畱﹐覺此髓海波寧﹐油然下注﹐華池生風﹐匯臨絳闕。斯時天君泰定﹐萬國咸安﹐是名取坎塡離。若至外腎已舉﹐更值念生﹐斯時外腎必大舉﹐古哲於此﹐急以意引回﹐乃循海底﹐逆透上巓﹐存於幹鼎﹐勿忘勿助﹔气得髓涵﹐自化玉露﹐油然注池﹐下降闕盆﹔露得盆存﹐自化赤液﹐分注心後﹐得遇坎陽應升而上者﹐另有一種春深趣味得嘗。但可領會﹐切戒情牽﹐倘一心動﹐急引乾宮眞炁降壓﹐立自新淸﹔或以意包現象﹐斂下下田﹐大煆一番﹐引其後透達巓﹐存於泥丸﹐大行淘汰。所謂淘汰者﹐置此見見聞聞於意外耳﹗已而華池液湧﹐啯啯咽下﹐覺此絳闕金碧輝煌﹐旋更寬廣無涯﹐現有海市蜃樓气局﹐而有乍遠乍近情形。學者於此﹐始悉性功爲保命之鄞墉也。法惟置而勿著﹐否必現有淫席﹐蕩吾心志。法惟以意一包一斂﹐置之勿審﹐急將目光耳神﹐斂入無見無聞之處。如是一存﹐卽造身世咸亡之境。已復覺有氤氳气象﹐現於湛如寂如之中﹐法亦置而勿問﹐則又造夫人法雙忘。到此地位﹐忽覺有身﹐乃以意審竅中竅而止。丹書名曰采藥入鑪﹐又曰活子行功﹐其效乃爾。第味丹書﹐其說吞吐﹐廣設譬諭﹐未逕直陳﹐似屬運心未溥。豈知活午用驗﹐具於活子言下﹐咸備述有。此蓋古哲令由不令知耳﹗然足誤事﹐太虛憫之﹐故此一節翻覆示以覺訣﹐而功采功取功煉功凝﹐井然內具。若照丹書所示﹐外腎無念而舉﹐洵是活子陽生﹐然須加行引提到腦﹐腦中一存﹐引下中黃﹐方始事采﹐而用加無念一訣﹐再示封鑪﹐於中手法﹐較諸師示﹐作用詳減不符﹐而說法僅完活子功訣。非也。丹書所言活子後事﹐學者自失體認﹐而自泥一見﹐是以愈行愈惑﹐卒有望洋之嘆。然亦古哲自道所造﹐初不料後學識窒若斯﹐而病染穿鑿﹐太虛憫之﹐遂有今日之示。蓋其所謂活午者﹐核卽古哲活子後事﹐並非別開生面也。但古哲之行動﹐起自活子﹐而太虛說法﹐重在活午﹐其創申十二時訣﹐謂到現有黃金世界﹐此正活午上上眞境﹐功宜事采。究其采訣﹐爲用《淸靜經》三觀功法﹐其最上者﹐從事無無﹐而又不住於空寂﹐及其歸縮﹐仍寄於無﹐如是循環﹐煉至聚則成形﹑散則成炁而止。其中功法﹐有可揭示者﹐第宜會而體之﹑密而持之﹐一若按圖而索駿﹑實復得魚而忘筌。其則維何﹖學者於得見黃金世界﹐急起身後無上靈炁﹐透至極上極遠﹑光不照處落下﹐統將靈境一罩﹐斂成黍米﹐或由寶瓶吸入﹐或以意收入腹。或乘罩勁﹐由我身前極遠處﹐兜下極深﹐透上極髙﹐下矚靈境﹐有我色身坐立焰中﹐急存忘熱一訣﹐頓覺色身鎔化﹐惟見光明﹐急以意收意斂﹐轉見一珠如豆﹐懸於太虛﹐急以意收﹐安於虛寂玄竅之中﹐仍得湛如寂如玄境而止。或於靈境現時﹐微用眞意攝此靈境﹐納向身後﹐默用提訣﹐由身後提﹐加用兩眼上視泥丸﹐覺我泥丸眞炁氤氳﹔仍以意引下注﹐覺有炁溢一境﹐恍見池水盈盈﹐此則已到華池﹐便有玉液金液沛注﹐啯啯咽下﹐由重樓抵絳宮﹐自得無上淸涼﹔繼復下注中黃﹐另有一番趣味﹐而徧體充和。此時覺有二炁左右盤旋﹐又有一炁上升﹑一炁下降﹐一旦鍼鋒準對﹐乃有上就下迎﹐又復此追彼退﹑此退彼追﹐更有相紐莫放之情。斯時切戒貪著﹐戒動凡思﹐略染夫情﹐則此二炁戰吞情肆﹐三家純化後天﹐體必發顫﹐呼吸必粗﹐外腎火熱﹐便有萬難自新之厄。此時救法﹐惟憑兩目上視﹐引降眞陰以壓情焰﹐然此至寶已化後天﹐法惟大集眞火﹐下極猛烹而猛煆之﹐令其重透尾閭﹑達泥丸﹐重下重樓﹑下絳闕﹐得大淸新一番﹐否則此寶不得復原。故古哲於此一節不敢泄漏﹐蓋以學者極少童眞﹐其身情竇旣已開破﹐功行到此﹐如何不動情思﹖且此一徑乃是熟路﹐欲不奪關而出﹐難乎其難。惟彼童眞﹐此竇未啟﹐此事不知﹐行功到此﹐不過覺大春生﹐而神機上透﹐自不下達﹐萬無此變。古哲性功淳澈﹐功行至此﹐急引眞陰以壓濁火﹐賴此絳闕淸涼﹐化炁下凝﹐藏於炁穴﹐以意封之﹐湛寂片刻而止。大凡功從活午入手者﹐乾宮爲至要之功﹐淘此炁機﹐下注華池﹑灌夫絳闕﹐活子到來﹐但憑神審﹐子午會交﹐惟憑性靖﹐功以終造淸新爲合度。若從活子入手者﹐坤腹爲至要之功﹐煉此液气﹐上達泥丸﹐下灌華池﹐淸乎絳闕﹐活午到來﹐切戒情漏﹐午子會交﹐亦憑性靖﹐以終造充和爲合度。若夫閉目內觀﹐自有種種靈境得現﹐法貴無著﹔逐步進功﹐而移步換影﹑境不勝述﹐法惟毋住焉而已。及至炁到坤位﹐總以得暖爲功﹐俟炁後透﹐達巓降闕﹐總以得涼爲功﹐大旨如此﹐惟能內觀不二而一者﹐全以神體而神會之﹐此天仙功法﹐能者從之﹝二乃二目﹐一則天目也﹞。

太虛翁曰﹕我輩修持﹐固貴一合天時﹐而前詳言活午者﹐以此活午不明﹐則眞陰坐失﹐縱得從事活子﹐苟無眞陰以涵﹐功足化神﹐其飛可必。凡夫丹書所言淸涼金玉等等﹐寄在活子功後﹐故標曰眞陰二字﹐此乃言煉陽得陰﹐而中藏卻煉陰得陽一訣﹐非遺而不令行也﹐惟已令行而不與言耳﹗至夫十二時訣﹐古哲卻祕之﹐余今直泄者﹐誠以眞道久晦﹐學者每僅循迹而行﹐昧此程途定景﹐行無把握﹐如盲無明仗﹐不無中惑而退棄﹐又知汝緣廣厚﹐更能捨己﹐此訣不授﹐虛此法會而眞道失傳。倘得有大根大器者遇汝﹐得聞十二時訣﹐進叩活歲活月活日活時﹐循而精行一過﹐後因事故間斷﹐日後加功﹐亦知下手功步﹐以及了手景象﹐行無或疑﹐則自前行無阻﹐進事前聞活歲活月活日活時﹐了了心目﹐豈非快事乎﹗第斯活義﹐固不得於有爲﹐而又每失於無爲﹐惟能會夫「有用用中無用﹑無爲功裏施功」兩句意義者﹐萬無或失﹐而所得必眞。汝曷不證諸丹經『外腎無念而舉爲陽生』﹐又曰『是乃活子』﹐於此可悟外腎無念而大舉﹐已值身中活正午﹐此而方事夫取﹐則所得已非眞陽﹐竊欲藉以養生則可﹐欲藉成道﹐不其難乎﹖此因學者昧夫內機初動初現﹑繼動繼現情景﹐陽復之初不加培養﹐俟到正午而采之﹐故究其所以致誤﹐乃昧夫古哲縮字訣﹐而仍泥夫定子﹐故誤而不悟﹐縱能按說加功﹐已致中誤也。其膽怯而復泥見者﹐竟且置而勿取﹐以爲過時之陽不可采﹐豈知尙是望正之月﹐置而勿采﹐是又誤而再誤矣。吁﹗要知津津泄夫活午者﹐誠以活午乃修道之大關鍵﹐若不了悉其情﹐則十遇而十誤。我按前輩精修﹐每得於活子﹐計其所失﹐莫不失於活午者﹐何哉﹖性功未足﹐性爲情移﹝按非僅於靈境現時失也﹐學者恆失於雜念驟起。蓋坐至雜念雲起﹐卽是身中之活午到驗﹐棄而勿坐﹐與坐而勿制制而勿定﹐皆爲失守﹞。方到正午之際﹐萬路齊開﹐無奇不現﹐無巧不彰﹐命之有者﹐咸呈勿隱。大凡命功足者﹐所現必愈精妙﹝古哲有自知之明者﹐行功至午﹐半垂其簾﹐有目若無目﹐一憑神會以調气機﹐歸以淸和﹐炁得藏處而止﹞。非僅得聲得色﹐上而天宮﹐瓊樓霞館﹐中凡玉女金童﹑琪花瑤艸﹐莫可數述﹔卽現中下﹐亦必名山勝地﹐或獻女樂﹐或供仙饌﹔最下靈境﹐亦自超塵﹐人物之美﹑鋪陳之精﹐大足令人顧惑。偶一情系﹐便滯勿超﹐遲其升證﹐如戀兜率﹐次則神滯泥丸﹐脫胎無望﹔更或捨爲魔踞﹐而神遭啖﹐是皆昧卻活午功訣所致也。太虛又曰﹕功到眞幻無常﹐𨿽已未正﹐苟能督率气志﹐而加功凝定﹐半晌之間﹐運返正午﹐現有黃金世界﹐照耀心目﹐是卽李少君日昃再中之功﹐藥物最足﹐乃以意收﹐自化眞炁﹔仍以意凝﹐收入祖竅﹐乃謂得藥﹐南宗列祖﹐宗此大成者﹐淮南王﹑魏伯陽﹐葛許二眞﹐加行包提等訣﹐拔宅飛升。我師泥丸翁﹐行而勿用﹐吾亦身試﹐得有六天震動之驗。師止勿終習﹐汝宜寶祕﹐待時授之人。若夫功見坍墻敗屋﹐種種衰象﹐乃是學者陽衰陰損之驗﹐法惟念念祟眞﹑行行合度﹐加以存守命門﹐兼事虛心﹐致乎實腹﹐切戒憂惡念生﹐此亦古哲功從活午入手之口訣。

翁又曰﹕我輩用功﹐須法古聖仙佛﹐必於動處煉性﹑靜處煉命﹔毋若世之學者﹐但於趺坐時方加功法。若輩其然﹐故十人十不就﹔古哲不然﹐故百煉百成。我願學者﹐先從身等虛空入手﹐以天地虛空作法身﹐以此色身作天心之神室﹐以此肉心作天心之宰﹐一無好惡取捨趨避等等識念﹐一無所系﹐絕無遊思﹔惟存一空空洞洞﹑無明無暗﹐所謂浩浩蕩蕩﹑不偏不倚﹔端直其體﹑空洞其心﹑眞實其念﹐方不負此良會。而功至活子﹐不失培養﹐功至活午﹐收包得訣焉。嗚呼﹗此身不向今生度﹐更向何生度此身﹖

古哲有言曰﹕前關閉﹐降心炁﹐功從夏秋功乃濟。又曰﹕後關通﹐一半功﹐縮艮開乾是正功。要知气不後升﹐皆因泥精塞絡及竅之故﹐法惟神注坤腹﹐炁歸命門。火旺則炁暖﹐泥精遇暖則融如水﹐絡竅不爲滯塞﹐厥气自能後透。原夫气行循絡﹐絡塞則气滯。要知塞絡之物﹐卽昔气禦以行之精。然則气之不升﹐精中淤故﹔精之中淤﹐气不暖故﹔气之不暖﹐命門衰故﹔命門火衰﹐神失守故。蓋精得行以气﹐气之得暖以神。神旺則气暖﹐神衰則气涼﹐气涼則精凝不化﹐中變成痰﹐充塞經絡﹐而孔竅咸塞。其流獘﹐非惟大道難行﹐性命亦難暫保。法惟坤腹極熱以挽之。要知精之爲物﹐旺气禦之﹐如雲乘燥風﹐升則成霞﹐降則如露﹔衰气禦之﹐如霧乘濕風﹐升成滯云﹐降化尢雨。況此陰精下注﹐逗畱膀胱﹐偶經相火一烘﹐油然外泄﹐此又滯下之大獘﹔若經气禦﹐散至百絡﹐一干風火﹐變作癰疽﹐或成癱瘓﹐更或積久化火﹐便成骨蒸﹐世之勞瘵等證﹐皆此物以釀成者。古哲憂之﹐此所以諭有培火之說也。培火之說﹐惟有意存坤腹﹐炁歸命門。命門之火﹐視之不見﹐體之則有。神火之根﹐命門火旺﹐飲食之精便可化气﹐更得意注坤腹﹐燥者培眞土﹐潤者澤百骸滋气機以涵雷陽﹐眞火之用大矣哉﹗我輩平時飲食日化﹐向昧培火一說﹐百絡之間﹐或鮮被累﹐膀胱一地﹐此物尢多﹐陰不化陽﹐其流獘必致如上說也﹐可不知所加注乎﹖气不後升﹐其去斯禍不遠矣。且气不後升﹐升必自前﹐气若前透﹐其禍更大﹝小則肝气發﹐大則腳气沖﹞。而病發必春﹐春發猶可﹐夏發乃烈。蓋此泥精成痰﹐先塞中宮﹐阻气下注﹔間有隨炁下流﹐而命門火衰﹐降物凝塞於下﹔而尾閭穴壅﹐則其夾脊頂枕必咸壅塞﹐是已任督咸閉﹐禍豈能測﹖欲預救挽﹐法兼勒縮艮功﹐匯集臣民以助以培﹐命門眞火乃旺﹐用以烘灸中下﹐陰精日自鎔銷﹐眞炁勢大﹐用以破關通絡﹔如是一七二七﹐行至七七不間﹐則其前滯後滯之物化﹐而任督通﹐不惟病愈已也。若但求通﹐不事培助﹐往昔淤泥仍畱絡竅﹐不過瞬暫或安﹐究其所致﹐志在苟安﹐實因陽衰气弱﹑振率覺難耳﹗積習難挽﹐乃至於此﹐可慨也夫﹗我儕志士﹐可切戒之。

若夫气機旣通﹐陰精旣化﹑宿疾旣除﹐人可從事修煉三則。第其中尙有功訣﹐蓋凡子至巳﹐功宜翹臀俯躬﹑直項縮艮二十四息﹔引提至幹﹑存神泥丸一有六息﹔平直其體﹑墜腹而坐一有六息﹐共行三十六息﹐如是循行六時。若自午至亥﹐功宜撫腹直腰﹑仰項虛心一十六息﹔存神坤腹一有四息﹔如前平直﹑息息歸臍一有四息﹐共行二十四息﹐如是循行六時。先哲有言曰﹕自子至巳﹐宜進陽火﹐陽旺則升﹐陽升則機靈﹔自午至亥﹐宜退陰符﹐陰鎔則降﹐降則滯活。又曰﹕首爲幹鼎﹐心乃神室﹐腹曰坤鑪。心乃藏炁之府﹐腹爲性命交宮﹐生藥之地﹔心宜虛﹐腹宜實﹐心不虛則念雜炁亂﹐宿積不化下﹐釀成痰飲﹔腹不實則炁虛气滯﹐液精不鎔化﹐釀成精漏。學者念之。

何以端直其體﹖要知任督二脈﹐體不端直則气機塞﹐體一端直則气機無阻﹐百絡通利﹐關系非細。但初行此訣﹐气不易降﹐每有气翻逆湧﹐或覺身前身後脹滯發酸﹐皆因絡有淤泥﹐尙滯未銷﹐經炁透衝﹐現此不舒﹐正是通兆。急須加行翹臀等訣以逼督﹐虛心實腹以逼任﹐任督大通﹐前患自平。任督旣通﹐除午子兩時循行取采大法外﹐須於得藥之後﹐循行翹臀虛心等功﹐加行平直功法﹐以煉以養﹐三年有成。

何以空洞其心﹖心不空洞﹐气神隨念散注﹐理失其端治無其緒﹐厥功難行。心一空洞﹐炁統於一﹐縱有淤滯﹐炁到立化﹐厥功易效。且猶有妙用寓焉。若或從事通任一功﹐其旣﹐必行墜腹澄神一訣。此功失備﹐有坎陽陷陰之象﹐易落昏沈。備是訣者﹐气靜神淸﹐於斯之際﹐且必得有一靈獨露之功。其若從事通督者﹐其旣﹐必行存幹滌髓一訣﹐此功失備﹐升已雜濁﹐每有腦脹目赤﹐因動躁念﹐引起雷陽﹐致召雷震神飛之險。備斯一訣﹐萬無等等患﹐縱或但犯脹眩﹐略加虛松退透等訣﹐患自立失。此句妙用﹐可勝述哉﹗

太虛又曰﹕大凡飽食﹐切戒墜腹驟行。訣惟虛心﹐食旣略落﹐亦惟神存心腹﹐勿事武功﹐訣加緩步撫腹而已﹔食墜旣消﹐方可用武。古哲有言日﹕食後功用文﹐又曰﹕食後加虛心﹐心虛食易消。蓋人以食爲天﹐而致病之由基於食滯中宮﹐化成痰飲﹐翻胃等癥所由發也。食後加武﹐谷隨气行﹐降滯下極﹐肛癰痔漏之由﹔濁气滯絡﹐則又癱瘓等癥之由。此物滯附於骨節者﹐積久化火﹑又成癆瘵骨蒸等癥。古哲所謂文者﹐神存中極﹐意注命門而已。若加墜﹐其用乃武﹐適以致病﹐故戒之。虛心之訣惟何﹖虛松其气機焉而已。曰緩步﹐寓有助脾化食之功﹔曰撫腹﹐寓有兜回穀气﹑導令藉火化炁之義。及食旣化﹐又須加行縮艮一功。縮艮之訣惟何﹖如忍大小便然﹐所以防閒穀气不令外泄﹐又使不能下滯之義。蓋此一物﹐淸者隨炁上升而化血﹐散充百絡﹔濁者隨气下行而潤腸胃﹐一失神烘﹐便成陰液﹐爲禍一身。故古哲於此﹐必三畱意焉。方其神存中宮﹐覺此胸臆滿脹﹐敬以意運﹐從胸右降下﹐繞兜臍輪﹐自左上兜﹐繞臍到右而下﹐此是退陰符。蓋以穀气太旺﹐故須從退訣。稍松卽止功﹐但行虛心一訣﹐自得松落之趣﹐漸覺得有氤氳气象現於心目﹐是乃穀气燻蒸初現之效﹔次覺此景徧周﹐乃是穀气乘我中炁流行一身之效﹐旣而胸臆气爽﹐惟腹尙充。此時食已下落﹐可加左中右運等功。謹按斯法﹐行體鼻息﹐息左則左﹐息中則中﹐息右則有﹐厥理精妙﹐而功法惟文。古哲泄未明泄﹐惟云但循訣運﹝古法蓋依鼻息之气﹐出左出右而行。然鼻只兩孔﹐出惟左右﹐哪有中出之气﹖所謂中者﹐乃是兩孔並出時﹐卽爲中炁也。人之鼻息﹐一合天時﹐驗之有素。古法不我欺者﹐其息出入﹐乃是子左丑右﹐寅左卯右﹐按時遞更﹐一一不爽﹐其於兩時相界﹐則兩孔並出。息出之數﹐惟子午較增﹐余時皆彷佛。其運法﹐气從左出者﹐卽從胸左而下﹐兜腹轉右﹐隨轉至臍上二寸許﹐向內一推﹐直附命門﹐此名進陽火。陽虧者﹐多運至三十六轉而止。气從右出者﹐卽從胸右而下﹐兜腹轉左﹐隨轉至臍上二寸許﹐向內一推﹐直至下田﹐不附命門﹐此名退陰符。陰虧者﹐多運至二十四轉而止。兩孔並出爲中炁﹐則自絳闕直抵中黃﹐於臍輪左旋三十六﹐右旋二十四﹐亦於臍上二寸許向內一推﹐直入玄竅中﹐無思無慮﹐片刻而止﹐是名封鑪。按此功法﹐能按十二時不間斷者﹐卻是大祕法﹞﹐已忽造入屯蒙气局﹐此是神遊水府之驗。學者此際﹐急用淸空功訣﹐轉加神注坤腹﹐兼事縮艮﹐便得下田火發﹔逮至上中炁應﹐切戒前提。功惟前降﹐須助炁後攻﹐一旦破關後透﹐騰騰過脊﹐透枕而上﹐停凝半響﹐自能下達華池。法於斯時﹐倍加息心﹐必得甘露沛澍﹐口滿分咽﹐覺吾絳闕﹐眞炁凝如﹔旋卽從事忘訣﹐得有身無其身之妙。忽復覺有一滴﹐降自虛無﹐直滴到心﹐惟覺得大淸涼﹔忽又下滴中黃﹐覺極溫潤﹐徧體春如﹐此是穀气已化至寶。於斯時也﹐法惟寂俟於不識不知之境﹐是名襲寶歸鑪﹐丹書名曰寶歸混沌。凡我學者﹐未到辟穀地位﹐此段功夫﹐豈可日忽﹖誠以得功在此﹐而得禍亦在此也。

修道人初步﹐何以必自身等虛空一訣始﹖蓋斯虛空﹐乃天地之本體﹑吾身之究竟﹐假此眞象以入手﹐則後持功訣﹐頭頭合道。謹按行功﹐無不以天地爲法身者﹐究其功法﹐乃自寬其气機。气機寬﹐始無中滯﹐乃得以身爲鉛﹑以心爲汞﹑以定爲水﹑以慧爲火﹐而一無或難。況吾身虛處卽天﹑實處卽地﹐其中心肝脾肺腎﹐乃卽精神魂魄意﹐其在天地間卽爲金木水火土﹔而於道則爲仁義禮智信。體其作用﹐無非補偏救獘﹐而不外夫定慧兩義。有謂定乃道體﹐慧乃道用﹐其說似是而非者。蓋定對不定而言﹐慧亦對夫不慧也。按其精義﹐定慧兩字﹐皆屬道用。夫道之爲道﹐自然純一﹐而具萬有﹐該古今先後﹐而有若寂無﹐彷之太極﹐庶幾似之。物來順應﹐慧之義也﹔物往勿隨﹐定之義也﹐然惟聖人能之。我輩修持﹐亦致修及似。始而難﹐繼而能﹐終至自似焉而已。其功法﹐不外克已﹐克已功法﹐無事淨其常﹑有事淨其變。吾師太虛翁曰﹕若以虛空爲法身﹐而不以色身爲天心神室﹐則落莽蕩之虛無﹐而中乏主宰﹐是爲外道﹐故古哲必以此訣續之﹐而又慮入無情外道﹐故更以肉心爲天心之心。蓋明夫天心無時或昧而圓淨圓覺﹐故能應拂無偏而又出諸自然﹐气機自充﹐循是以行夫身心鉛汞﹑定慧水火﹐此念而外不雜一念﹐是卽所謂念中無念。若並此念而去之﹐是爲水火煮空鐺﹐乃無情之外道。景仰天仙者﹐須共參之。

謹按古哲﹐先從無妄入手﹐我輩行功﹐姑假定慧別解行之。其功法亦從無妄入手﹐惟以無妄爲定﹐以妄起立除爲慧。其次第﹕初除粗妄﹐繼除微妄﹐終除無妄之妄﹐造至自然純一爲了當。謹先立此眞念﹐爲吾天心眞種子﹐是名逕煉上關﹐且置夫結胎養胎脫胎等等勿問﹐蓋以此種名目﹐古哲寓有玄意﹐正以藉詳節次﹐使無躐等躁進之獘而已。究其趨向﹐不外除妄存眞﹔參其功訣﹐無非假一除萬﹔推其功法﹐乃是由淺入深﹐循名責實﹐與夫精而求精﹑妙以徵妙﹐詳其極著﹐歸於無住。而無住一訣﹐實又終始持之者。彀中眞種﹐以性爲體﹐以命爲用﹐凝而存之﹐鎔以一之﹐煉以神之﹐而又循以深造﹐直與無朕之先合則無二。有是道體﹐厥用自神﹐然豈有不自無妄而終而始哉﹗此先哲立名標目之苦衷﹐無如後學不悟﹐翻因著妄﹐致增種種邪見﹐導入歧途。能悟是旨者﹐始可取諸丹書﹐以印以證﹐否則寧可置諸髙閣。玄譚全集三丰眞人自序

僕自幼酷好鑪火﹐百無一成。

﹝是指世傳用鑪用鼎﹐如世所傳黃白﹐乃用藥點而成﹐確確有之﹐而藥皆隱號﹐不有指示﹐藥不可得。《抱朴子》載是也。先生所言﹐蓋指此。然余聞先生﹐元際所事﹐得自旌陽許祖﹐法假藥物作媒引﹐感乾炁坤炁﹐以成黃白。故鑪而非鑪﹐鼎而非鼎。是卽所居之地﹐以行其道﹐並無鑪鼎形迹可見者。姑射山人皆能之。故凡此炁一到惟見電掣雷轟﹐行竣﹐則此瓦碟﹐立成黃白。所成之金﹐可歷萬年﹐無或稍變﹐我山子春梅祖﹐亦事此事於北宋徽欽間﹐事載韓箕疇《三山館錄》。是道而非術﹐我師太虛翁得受於泥丸李祖﹐自恐得用不當﹐是卽浪用﹐有幹玄譴﹐旌陽從學﹐前車可鑑也。至如抱朴所事﹐乃藥法﹐有誤五百年後之人。志士宜戒。呂祖不之行﹐我師逼毀所得﹐慈哉慈哉。然余更有所聞而目擊者﹐不爲之告﹐是負吾好友馮君云彪矣。馮君番禺人﹐見余性豪﹐曰﹕以子之用財﹐家必中落﹐而豪性自若﹐必墮羽士術中而且不悔也。余切叩之再﹐君乃慨然曰﹕世有黃白術﹐知否﹖余曰﹕是至道也﹐非術也﹐第非凡人能行。君曰﹕余所知是藥法﹐第非中國所事。其法傳自東西二洋﹐閩廣羽士頗知之。余亦得自羽流﹐就正於紅毛貢使。百用百靈﹐能攜百萬黃白﹐孤行萬里﹐是揣魂而棄魄耳。其源出自神人﹐乃爲被難難人而行。今則變爲妖民聚財而貯也。蓋金有五金﹐咸具魂魄﹐得藥八兩﹐能提黃魂兩許﹐魂提難易有差等﹐黃難於白﹐白難於銅﹐銅難於鐵﹐鐵難於鉛。鐵法不行於中國﹐吾金今所畱﹐惟黃與白。於是令余取銀十兩﹐置諸羊城罐發鑪鎔之。覆以松脂﹐焰熄取涼﹐色白無光﹐取以碎之。極松而輕。曰﹕所存魄也。頃復置諸罐﹐極火以煆﹐凝之不化﹐乃更覆以松脂﹐加入硝磺﹐聲若陰雷。曰﹕可矣。涼而驗之﹐燦然有光﹐取出稱之﹐得黃亦如白數。曰﹕惜之﹐不以鉛魄入之﹐可加重至兩許也。仍取入罐﹐覆亦如初﹐焰熄驗之﹐仍成白物﹐稱勿稍失。乃大笑曰﹕何如何如﹖可知藥法之神如此。時間鼎飛鑪炸﹐都是提魂﹐先生今而後﹐可不墮是術也矣。得見﹐謹志諸心﹐玆因眞人述及﹐爰筆以告同人云。﹞

又以軒轅鑄九鼎而成道。以爲用鼎器九人﹐僕也﹐曾進過五七鼎﹐並無成就。且人念頭一動﹐先天純朴卽散﹐先天旣喪﹐後天𨿽存﹐何益於身心。不過健其四大而已。這樣無知下愚之徒﹐豈知天不言而四時行百物生之妙哉。人身造化同天地﹐但不知天之淸﹐地之寧也。豈不知主宰造化是何物﹐若能知此淸淨爲體﹐以定爲基﹐天心爲主﹐元神爲用﹐三盜相宜﹐還返天眞﹐復命歸根﹐何患不至聖人地位哉。

﹝按此盜字﹐當從三皇拆字訣解盜也者。物次於皿之謂﹐藏而守之之義也。﹞

如鼎之一事﹐縱有所得﹐不過卻病延年而已。否則有害無益。仙佛所爲﹐萬萬無此事。斷斷無此理也。何以故﹖喪其無象﹐散其無體﹐是以不出於萬物有形之表也。今人多言『七七白虎雙雙養』﹐以爲用十四之鼎器。噫﹐豈知兩七﹐聚輔翼人﹐卽經云﹕履踐天光﹐呼吸育淸之妙﹐又言花酒悟長生。俱執以爲鼎器。又豈知月圓時玉蕊生﹐月缺時金花謝之諭。坤復之間得先後天常似醉之語哉。仙又言家家有之﹐何男女鼎器之用﹐此乃知和光同塵﹐積鉛於市廛﹐法財兩用﹐方得大用現前之說也﹐不遇眞師﹐皆錯認男女相之爲鼎器﹐可勝嘆哉。有緣之士﹐得遇眞師﹐潛心聚煉﹐則金丹可坐而致。同志之士﹐宜三復是書﹐而毋爲盲人所惑也。三丰眞人小像跋

三丰先生﹐姓張名君寶﹐自全一﹐生有異質﹐嘗與人議論三教等書﹐如決江河。其所言﹐專以忠孝仁義勸世。我太祖髙皇帝﹐遣三山髙道訪於四方﹐竟弗至。太宗禦極﹐遣使致書曰﹕眞仙張三丰足下。復使禮科都給事中胡焚﹐道錄任一愚﹐氓州衛指揮使楊永亡徧詣名﹐訪求未獲。特敕正一張碧雲於武當山建宮以侯。天順中贈爲通微顯化眞人﹐錫之誥命。而侍立翠湖﹐乃先生髙弟也。有《異通紀傳》《雙槐歲抄》及他諸刻。而有以三丰爲三峯﹐誤矣。三峯古書名﹐不著姓氏﹐旁術也﹐先生安屑取以自號乎。此跋載在玄譚集眞人像後。未審何人所作。姑錄此以仍其舊。世以三峯采戰卽爲先生之術﹐不知采戰所謂三峯者﹐指女子口﹑乳﹑陰竅以爲言﹐而先生之號乃三丰。丰者﹐丰神。先天之英曰三丰﹐蓋取三才之丰﹐而陰韻適合耳。況先生明初人﹐旌陽《石函記》已有大辟三峯禦女術說﹐又如道光﹑泥丸﹑玉蟾諸仙翁﹐早其排斥三峯采戰於千年百年之上﹐先生尙未世生﹐顧安得指此邪術﹐出自先生。有謂先生不幸自號三峯耳。余謂先生自號﹐豈有故犯邪書名之理。玆跋已明言矣。晉揣先生自著《破疑直指》﹐及其自敍﹐世之君子亦可自信世傳之誤也矣。而世猶斷斷執迷不悟﹐何哉。玄譚全集張三丰眞人著金蓋山人閔一得苕敷參校

張三丰曰﹕夫道﹐中而已矣。故儒曰致中﹐道曰守中﹐釋曰空中。而內丹之所謂中﹐竅中之竅也。竅中之竅﹐乃眞中也。余獨慨夫世人之不識中也﹐或求之九宮之中﹐曰泥丸﹐而不得也﹔或求之臍下一寸三分﹐曰丹田﹐而不得也﹔或求之心臍相去八寸四分﹐而以中一寸二分爲中﹐與夫兩腎之間﹐前對臍輪﹐而不得也。夫以有形求之﹐而皆不能得也﹔乃復逆而度之﹐則關曰玄關﹐牝曰玄化﹐豈虛無之谷﹐而不可以有形求歟﹖夫以無形求之﹐而又不能得也﹔乃復逆而度之﹐則曰無而不著於無﹐有而不著於有﹐豈非有非無﹐而不著於有無間歟﹖智過顏﹑閔﹑眞難彊猜。予今冒禁言之﹐非得已也。蓋以神仙降生於此時者眾﹐以救世也。或官矣。或士矣﹐農工商賈矣﹐道矣﹐釋矣﹐故作此篇﹐以龥徠之﹐俾知救世﹐復返天上﹐而不墮落於塵寰者﹐此余之心也。圖說如左。

外景也者﹐外其身而虛空之﹐先了性也。

張三丰曰﹕釋氏了性﹐須要持齋﹐故太虛是我﹐先空其身。其身旣空﹐天地亦空﹐天地旣空﹐太空亦空﹐空無所空﹐乃是眞空。又曰﹕無無﹐乃出天地﹐外虛空以體無無。

內景也者﹐內其身而胎息之﹐先了命也。

張三丰曰﹕胎因息長﹐息因胎住﹐而竅中之竅﹐乃神仙長胎住息之眞去處也。天地𨿽大﹐亦一胎也﹐而日月之往來﹐斗柄之旋轉者﹐眞息也。又不觀三氏之書乎﹐《易經》曰「成性存存﹐道義之門」﹐《道徳經》曰「玄之又玄﹐眾妙之門」﹐《遺教經》曰「制之一處﹐無事不辦」﹐皆直指也。我之看書無滯﹐才知聖凡一炁﹐不爲盲人迷惑。掃盡旁門﹐重整心猿﹐重發志气﹐低心下意﹐歷魔歷難﹐苦求明師﹐窮取受炁之初。初者﹐先天始祖祖炁。此炁含著一點眞陰眞陽﹐產於天地之先﹐混元之始。這个靈明黍米寶珠﹐懸在至空至正之中﹐明明灑灑﹐但有未明旨的人﹐若醉相似﹐離此一著一著都是旁門。﹝沈氏曰﹕黍米寶珠卽戊土也。按洛書之數金木水火皆居八方﹐獨戊己居虛無之中﹐故云至虛至正之中也﹞這个靈明寶珠﹐於空懸之中﹐包含萬象﹐發生萬物﹐都是此⊙者。此物在道諭爲眞鉛眞汞﹐一得永得﹐不可執乾坤﹑日月﹑男女相上去﹐只於己身內外安鑪立鼎。煉已持心﹐明理見性之時﹐攢簇發火﹐不出乎一个時辰﹐立得一黍玄珠﹐現於曲江之上。刀宅入口﹐頃刻之間﹐一竅開百竅齊開﹐火發四肢﹐渾身筋骨血肉都化成炁﹐與外水銀相似。到此時候﹐用百日火力﹐方有靈妙﹐一得永得﹐勿有還返﹐住世畱形﹐煉神還虛﹐與道爲一矣。

○此物在釋曰眞空眞如覺性﹐若知下手端的﹐煉魔見性﹐片晌功夫﹐發起三昧眞火﹐返本還元﹐一體同觀﹐天地咸空﹐霞光萬道﹐五眼六通﹐煉成金剛不壞之身﹐了鬼神窺不破之機。

○此物在儒是無極而太極﹐依外天地而論﹐無極是天地周圖﹐日月未判之前﹐四維上下不辧﹐一混混沌沌﹐如陰霧水﹐及气至時到﹐气滿相激。才生太極。太極是日月﹐只要體法天地日月﹐不是要采天地之日月也。日月旣生﹐天地自分。淸气在上爲天﹐虛無一派神祗﹐都是淸炁精明之光曜也﹔濁气在下﹐大地山河人民﹐俱在地下﹐五穀一切萬物﹐𨿽在地發生﹔都借天气方得有生。天之淸气爲純陽﹐地之濁气爲純陰﹐而露從天降﹐是陽能生陰﹐萬物從地生﹐是陰能生陽。天地是个虛無包藏﹐無窮盡﹐無邊際。天之星宿神祗﹐其動轉各有方位﹐地下萬物﹐按四時八節﹐發生總自虛無。夫日月是天之精﹐上照三十三天﹐下照九泉黃極﹐東西運轉﹐上下升降﹐寒暑往來。日是純陽之體﹐內含一點眞陰之精﹐屬靑龍﹑奼女﹑甲木﹑水銀﹑金烏﹑三魂﹐卽是外彼﹔月是純陰之體﹐內含一點眞陽之炁﹐屬白虎﹑嬰兒﹑庚金﹑朱砂﹑玉兔﹑七魄﹐卽是內我。人身造化同天地﹐故人身亦有眞日月﹐道本在邇﹐而人反求諸遠也。三魂屬性﹐性在天邊﹔七魄屬命﹐命在海底。內外通來﹐性命兩个字﹐了卻萬卷書。性屬神是陰﹐命屬炁是陽﹐故曰一陰一陽之謂道也。那个眞陰與眞陽相對﹐這个眞陰之精旣不知﹐又烏知這一點眞陽之炁乎﹖今之學者﹐不惟不知眞陽﹐亦且不知眞陰﹐若知眞陰﹐則眞陽亦自知之矣。不遇眞師﹐枉用猜疑﹐是道在天地﹐天地亦不知也。學者窮究身中天﹑地﹑人三才之妙竅﹐一身內外陰陽眞消息﹐如不得旨﹐一見諸書之異名﹐必無定見﹐執諸旁門﹐無能辧理﹔旣不能窮理﹐則心不明﹐心旣不明﹐則性天不能如朗月﹔旣不能見性﹐焉能知命﹖噫﹗只爲丹經無口訣﹐教君何處結靈胎。

外。先天眞陽。⊙此圖是一身內外之造化﹐名通天竅﹐煉丹鑪﹐躲生死路﹐生身處﹐父母未生前﹐五行不到處。一點眞陽﹐明明在四大形山祕密處﹐此个消息﹐玄之又玄。此个靈明寶珠﹐在人身與外天地日月同體﹐是一身之祖炁。今日說破眞父母﹐明朝不怕死和生﹐卽太上慈悲所言﹐《黃庭經》外景之旨也。

中。身中。○此圖是產天地之造化﹐劍鑄雌雄﹐藥看老嫩﹐全在此中﹐安天立地﹐不離此中。萬劫因緣要正傳﹐是天炁下降不到地﹐地炁上升不到天﹐空裏常懸﹐理最難明﹐故曰「中間一竅少人知﹐須要明師親口傳」。然乾坤交姤亦在此﹐坎離交垢亦在此也。

內。海底命主。○此一圖是海底金精之靈龜﹐吾身彼家之兌金﹐戊土之命主。渾身百脈﹐五臟六腑﹐全憑此物執掌﹐且成仙成佛﹐超生出死﹐亦憑此穴安排。實是个固命之地﹐養命之方﹐卻諸病不生﹐爲萬炁之根蒂﹐乃一身中之太極﹐卽太上慈悲所言﹐《黃庭》內景之旨也。

天﹑地﹑人三才﹐實在自己一身而言。以後天論之﹐則於身中有象有方﹔若以先天究之﹐則生天﹑生地﹑生入﹑生物﹐無象無方之物也。仙云「先天不得後天﹐無以招攝﹔後天不得先天﹐無以變化。」此是天﹑地﹑入在己身內外﹐上﹑中﹑下三个眞消息﹐三个眞鑪鼎﹐又屬三教三乘妙法﹐體外天﹑地﹑人三才﹐廓外三教經書。此个五行中人之五行﹐皆在性命中﹐豈求之他人哉﹗《悟眞篇》云﹕三五一都三个字﹐古今明者實然稀。僕說的不是大言﹐且不論火候攢簇細微﹐只說三个五行﹐百萬人中無一知者。若知三才相盜﹐返此之本﹐還此之元﹐傳精送神﹐偸精換气﹐顚倒采取﹐若人敢承當﹐要作仙佛也不難。凡學修煉者﹐先窮取一身內外眞鑪鼎﹔若不識內外眞鑪鼎﹐則無處下手。旣知安鑪立鼎之在內外﹐及陰陽往來之旨﹐便窮取眞鉛眞汞﹐及內外藥生的時候﹐方可進火修煉。若不知吾身內外藥材﹐則鑪鼎中煆煉何物﹖

外。眞鉛眞汞。○丶此个竅﹐己身內外眞鑪鼎。安九陽之鼎﹐鑄慧劍以定時候﹐開關采藥﹐朱裏回汞﹐攢簇沐浴﹐水火旣濟﹐持空養虛﹐只在此竅﹐含著一點眞朱砂水銀﹐明明在身不內不外之地﹐萬人不識。離此一著﹐都是盲修瞎煉。此就是己身外五行﹐外鑪鼎﹐外造化﹐卽軒轅所鑄九陽之鼎是也。

中。坤土釜。○此个竅﹐正是攢簇結胎﹐生天地人物﹐及風雲雷雨﹐都在此中宮正位。此是神室寶鼎﹐產內外二藥﹐鑄雌雄二劍﹐抽鉛添汞﹐候取點化丹藥﹐故曰「中間一竅少人知」。

內。臍下命主。○此个竅﹐乃興功之根本﹐成道之梯航。安鑪立鼎在內﹐水火鍛煉﹐法財俱足﹐神气完全﹐上七竅生光﹐才是眞正時候﹐方可采吾身外鑪鼎之藥﹐以配身中之雌雄。又全憑此穴﹔調神純熟﹐萬神受使﹐星回斗轉﹐方可奪外天機也。

夫上一竅乃純陽之體﹐內含一點眞陰之精﹐是我身彼家之物﹐屬外在內﹐卽兩腎中間一點明﹐發之於外﹐故諭他也﹔下一竅乃純陰之體﹐內藏著一點眞陽之气﹐是吾身我家之物﹐屬內﹐卽乾宮泄入坤位之物﹐故諭我也。上竅內是女體﹐外是男子﹔下竅內是男體﹐外是女身﹕故仙翁多以男女彼我諭也。然中間一竅爲中宮﹐黃婆媒捨﹐若會此處顚倒配合﹐方可成聖。夫命寶從己身之外來﹐還是自己坤位之物﹐卻在吾法身中﹑色身內之他家也﹐故仙云「采取不離自己元神」是也。世之學者﹐不得正傳﹐無處下手﹐執己又不是﹐離已也不是。誰知一點元陽﹐明明灑灑﹐在己身玄中髙處﹐隱藏於不內不外之密處﹐內外一气牽連﹐千古不傳之祕。然人身現成放著兩个眞消息﹐與外天地日月同體﹐不差毫髮﹐是天地乃萬物之最大者﹐人爲萬物中之最靈者。天地不過是个大人﹐人不過是个小天地﹐所以人身造化同天地也。誰能省悟人人有个通天竅﹐人人有一味長生不死藥﹐人人有个煉丹鑪﹐人人有个上天梯﹐人人有个人不識﹐人人不信有長生不死方﹐人人不信有白日升天路﹐情願受死﹐哀哉痛哉﹗

凡煉大還丹﹐先要補虛﹐只補得骨髓盈滿﹐方可煉金液大還丹。夫下手功夫﹐先采上竅陽裏眞陰﹐入內金鼎气海之中﹐與腎經配合﹐夫陽裏眞陰﹐卽是自己元神眞形﹐在外屬三魂﹔下竅陰裏眞陽﹐卽是身中元炁﹐屬七魄。其先後二炁一會﹐則坎離自交﹐魂魄混合﹐神凝气結﹐胎息自定﹔每日如夫婦交情﹐美快無比﹐切不可著意﹐水火旣濟﹐發運四肢﹐如外火活焰相似﹔只要水火均平﹐此是小周天火候。調和燻蒸﹐喉中眞息倒回元海﹐則下腎自入內﹐眞火自然衝入四肢﹐渾身軟﹐美快無窮﹐腹內如活龍回轉升降﹐有數十樣變化﹐嬰兒奼女自然交合﹐此是采陽補陰﹐築基煉己一節事。夫修煉金液大還丹﹐廣積內外法財﹐終日逍遙﹐晝夜常明﹐則長生久視之道也。世人全賴五穀養命﹐若數日不食﹐則气脫而死也。若人老﹐則下元虛損﹐骨髓俱空﹐不能勝五穀之气﹐是五穀能養人亦能殺人。若會內水火旣濟﹐气血逆流﹐則五臟气和﹐脾胃開暢﹐食入腹中﹐亦能化气﹐生精生神。果得天機下手功夫﹐直候骨髓盈滿﹐腹臍如滿胎婦人一般﹐卻不是果有胎塊之形象也﹐不過气滿﹑精滿﹑神滿而已。如果三全﹐則眞火煆煉﹐調神煉气﹐大丈夫自有功成名遂之時也。僕今奉勸世人﹐參訪苦求功夫﹐決破一身內外天機﹐下手速修﹐煉己待時﹐時候一至﹐擇地入室﹐煉此龍虎大丹。必要僻靜雞犬不聞之處﹐外邊只要知音道侶﹐不許一个閒雜人來到﹐恐防驚神。仙言和光同塵﹐僕言僻靜處﹐何也﹖益煉己於塵俗﹐養气於山林也。

金液還丹乃超凡入聖之道﹐非他事之可比﹐必須一塵不染﹐萬慮俱忘﹐一刀兩段﹐絲毫無掛﹐永作他鄕之客﹐終無退悔之心﹐如此立志﹐乃是出家人﹐入室時﹐持空煉神﹐守虛養气﹐直養得精血充盈﹐筋骨柔和﹐身無皺紋﹐如蜘蛛相似﹐上七竅生光﹐晝夜長明﹐心如太虛﹐才正是時候﹐方可求仙。又專心致志﹐演神純熟﹐成形受使﹐星回斗轉﹐隨意所變﹐直到這个時候﹐才是气滿神全﹐法財廣大﹐方可煉大丹﹐方作得一个丹客也。

功夫旣行﹐七竅生光﹐三陽開泰﹐神劍成形﹐趁水推船﹐因風發火﹐一陽內生﹐方可奪外天機﹐下手開關﹐采吾身外金丹﹐以龍嫁虎而作夫婦也。若會攢簇﹐湛然攝起海底之金郎﹐後開夾脊﹑通泥丸﹐落入水晶宮內﹐與木汞配合﹐不過半个時辰﹐攢簇已定﹐眞火衝入四肢﹐渾身骨肉火燒刀割相似﹐最難禁受﹐就是十分好漢﹐到此無分主張﹐須要防危慮險﹐沐浴身心﹐水火旣濟﹐頃刻渾身如炒豆子一般相似﹐百竅一齊爆開﹐渾身气血都會成形﹑都會說話﹐就在身上吵成一堆。舌根下又有兩穴﹐左爲丹井﹐右爲甘泉﹐名正湧穴﹐隨骨脈一齊開﹐下腎水湧到口﹐卽時咽納不及﹐滋味甚異﹔比沙糖大不相同。直至三十時辰兩日半﹐狂水已盡﹐專候天癸降﹐此正是時候﹐忽然一點眞鉛下降﹐涼如冰片﹐卽時下一點眞汞迎之。攢簇之後﹐渾身湛然﹐如千百面戰鼓之聲﹐又如百萬顆雷霆之吼﹐此卽一身百脈气血變化所致﹐休要驚怕﹐只要踏罡步斗﹐執劍掌印﹐這里正是凶惡處﹐三回九轉﹐降師召將﹐如此防顧﹐於虛空中或見龍虎相交﹐天地交泰﹐日月合宮﹐諸仙諸境發現﹐切不可認以爲眞﹐恐著外邪﹐旣得眞鉛投汞﹐三日之後才生大藥。當此兩家爭戰之時﹐僕若不親口說破﹐十个九个都嚇殺了也。心有恐怖﹐卽遭魔障﹐旣煉先天元陽﹐遺體都化成神﹐返來害已﹐𨿽化成形﹐卻是陰神﹐陰神最靈化﹐能千變萬化諸境爲害﹐未肯善善降伏。常人有言「你會六通神﹐方才說死生﹔不會六通神﹐休思伏鬼神。」旣伏不得鬼神﹐休想成道。若使鬼神不能相見﹐焉能爲害﹖混混又至三十時辰兩日半﹐气气相通﹐气滿至極。忽然活潑潑﹐捧出太陽流珠﹐脫殼入口﹐百萬龍神﹐盡皆驚失﹐此是元種眞丹藥﹐入口始知我命由我不由天也﹐仙云「這回大死今方活」﹐又云「一戰而天下平」。到此地位﹐才是眞正天地交泰﹐日月交宮。眞陽之藥到﹐頃刻周天火發﹐骨胎化作一堆肉泥﹐陽神脫體﹐撒手無礙﹐專心致志﹐持空守虛﹐隨神變化﹐夫萬物皆天地所發生﹐則萬神皆朝禮而賓服。厭居塵世﹐逍遙蓬萊﹐有三千玉女侍奉﹐終日蟠桃會上﹐飲仙酒﹐戴仙花﹐四大醺醺﹐渾身徹底玲攏﹐海底龜蛇自然蟠繞﹐到此才是眞五龍大蟄法也。煉之百日﹐玄關自開﹐嬰兒現相﹐龜蛇出現﹐萬神受使﹐才是眞鉛眞汞顚倒﹐渾身紫霧毫光﹐瑞气千條﹐紅光罩體﹐學者到此地位﹐口中才得幹汞。煉之六个月﹐體似銀膏﹐血化白漿﹐渾身香气襲人﹐口中出气成云﹐此是靈丹成就﹐人服之永不死﹐亦能治死人返活。

煉之十个月﹐陽神脫體﹐一身能化爲十萬身。只候十二个月﹐奪盡天地全數﹐陽神已就﹐渾身脫去八萬四千陰神﹐步日月無影﹐入金石無礙﹐入水不溺﹐入火不焚﹐刀兵無所容其刃﹐鬼神莫能測其機﹐變化無窮﹐乃成眞人矣。渾身气候﹐都是眞藥﹐雞餐成風﹐馬食成龍﹐人服成仙﹐此理鬼神亦難明﹐若不見過做過﹐這等言語誰人肯信﹗夫大藥金丹﹐造化功夫﹐三回九轉﹐火候細微﹐攢簇口訣﹐只在五七之間﹐把天地都顚倒過﹐都是自然而然。𨿽是自然﹐卻要知體法天地造化﹐方可成就﹐卻不是要在天地日月上﹐然後成道也。

夫大藥入口事﹐從做過﹐從見過﹐從試過﹐應到自然處。功夫𨿽一年﹐火候細微只在百日之內﹐動靜凶惡只在九十日以裏﹐得內外而攢簇﹐頃刻湛然﹐聖胎成就﹐產个黍米之珠﹐吞入腹中﹐周天火發﹐脫胎換骨﹐只要持空養虛﹐徐皆自然而然。今人果得眞師明示﹐先去煉己於塵俗﹐積鉛於市廛﹐攢年簇月﹐攢日簇時簇刻﹐大定之中﹐只在一剎那間﹐不出半个時辰﹐把天機都顚倒過﹐運火十月之功﹐體天地自然之法﹐若不能死中求活﹐焉能逃出三災八難之外哉﹗大學之士﹐聰敏智慧﹐聞一知十﹐三教經書﹐能講能說﹐不過明性理字義而已﹐而於金丹造化﹐大道天機﹐內外兩个眞消息﹐焉能省悟﹖若果遇至人﹐眞傳實授﹐便主窮理盡性開悟﹐如水歸大海﹐省諸丹書﹐橫豎無不是道。諸子丹書﹐前人不肯妄言﹐一句句字字不空﹐只是人不能省悟。譬如說「金丹吞入腹」之言﹐不能得旨之人﹐就錯認在口腹上說話﹐豈知竅妙﹐吸盡西江之玄哉﹗臂如說天地﹑日月﹑男女上去了﹐都是胡猜胡說。執著旁門聲音顏色﹐拒人於千里之外﹐不肯謙恭下士﹐終無了悟﹐反吹毛求疵﹐誹謗髙人﹐焉能得其法術哉﹗反爲天人之共惡﹐是皆地獄種子﹐誠可哀也。奉勸世人﹐如遇至人﹐切不可執著已見﹐當虛心參訪﹐苦求明師﹐方不致自誤也。

⊙此督脈也。督者﹐總也﹐總領一身之气脈。正是天地未判﹐未生身前﹐先天元陽祖炁﹐浩劫長存﹐亙古至今而不壞者也。

○此任脈也。任者﹐仁也﹐乃生生不息之元气也。淨羅羅﹐圓陀陀﹐赤灑灑﹐精喇喇﹐明麗麗﹐光灼灼﹐活潑潑﹐此物是象帝之先﹐萬神之祖﹐包含萬象﹐發生萬物﹐釋云摩尼珠﹐道云黍米玄珠﹐醫云活滚滚一丸﹐眞靈丹妙藥﹐實千古不傳之祕。今人不明此理﹐亦無傳授﹐又不醒悟﹐焉知「內外」二字之妙。任督二脈實先後天之玄﹐誠哉百姓日用而不知也。

督脈⊙此竅是生身之源﹐未有此身﹐先有此竅﹐非凡孔竅之竅也﹐乃玄機之妙竅也。此消息正是父母未生前一點元陽炁。

任脈○此竅是一身五臟之主﹐內外執掌﹐全在此竅﹐若知顚倒攢簇﹐是生五臟之根﹐未有五臟﹐先有此竅﹐未生此身﹐先生此竅也。此个消息﹐是養命之方﹐畱命不死之根蒂。

這上﹑中﹑下三个眞消息﹐若得正傳﹐能歸根復命﹐使四炁歸入下元﹐魂魄不散﹐水火旣濟﹐有何病證﹗這元陽得傳授明白﹐或遇法网不能脫﹐不能成道﹐不得已然後將海底命主﹐爲四炁之根本﹐發起命主﹐歸元炁不散﹐用一著撒手無礙﹐捨此消息﹐亦可再出頭而學道也。此是鬼神不測之玄機。這先天元炁﹐黍米玄珠﹐眞心傳得明白﹐勤而行之﹐忽然大悟﹐則三教經書﹐了然在吾目前﹐不待思索﹐自然解悟。以大理論﹐則渾身上下﹐內外血气﹐俱後天渣滓之濁陰﹐惟祕密處一點元陽﹐是个純陽﹐此眞形屬心﹐此心是眞空心﹐非這个血肉心。此眞心萬人不識﹐其中別有个乾坤世界。僕把內外三心﹐述之於後。

外心天心﹕○此心是眞空心﹐曰玄關﹐通天竅﹐正是內外五行眞鑪鼎。凡開關發火﹐踏罡步斗﹐執劍掌印﹐了鬼神窺不破之機﹐全在此也。要知法度可也。

中心人心﹕○此心是中心一竅也﹐爲黃婆舍﹐內外攢簇﹐看時定候﹐全憑黃婆是也。安鑪立鼎﹐爲煉內外二藥﹐老嫩要辧﹐眞僞亦然﹐出自此心也。

內心地心﹕○此心正海底命主﹐萬神之蒂。凡修大乘﹐先修小乘﹐築基煉己﹐聚積法財﹐保養汞气﹐全在此穴﹐要識剛柔。

此三个心﹐在一身內外﹐三个消息﹐若會把天地顚倒過﹐打開無縫鎖﹐一句了卻古彌陀。此三心﹐萬古不傳之祕﹐除了這血肉心﹐還有三个眞心﹐這三心貫通虛無眞空。若明這个眞心﹐則天地萬象﹐包含在這空心裏。這个空心含著眞陰眞陽﹐然眞空消息是把無縫鎖﹐終不能開﹐生死何處躲﹖仙云「金鍼容易得﹐玉綫最難穿。要知生死路﹐如滚芥投鍼。」諭言陰陽﹐陰陽是性命﹐誰人識得麼﹖然人覺三日五日﹐一七二七三七日﹐回首要畱命不死﹐當捉住水火風不散﹐歸我身中彼家兌之命主﹐不要動心﹐是不死之方。若人年老﹐不能行持了道﹐要回首去﹐如瓜兒一熟﹐蒂兒一落﹐全在這些消息﹐一知時候﹐發海底命主﹐歸上虛無元性﹐自然魂魄不散﹐任從自己﹐方不迷矣。正道歌

我有一口訣﹐長嘆無處說。天下訪不著﹐人人不可說﹗順凡逆是仙﹐此是眞口訣。萬般枉費心﹐都是胡扭捏。熟記悟眞篇﹐求師仔細別。自然些子妙﹐玄機神莫測。融融乾坤髓﹐揀時用意啜。要須地下寶﹐須明天上月。浮沈看老嫩﹐水源別淸潔。若逢野戰時﹐猿馬休顚劣。賓來先作主﹐主來後作客。黃婆媒奼女﹐交姤丹自結。外面黑如漆﹐裏面白如雪﹐中間黃紫爛﹐肉靑皮似血。結就五炁丹﹐三尸陰鬼滅。玲瓏剔透人﹐癡聾喑啞拙。心也無得思﹐口也沒得說。用文須用武﹐采取按時節。金鼎常令暖﹐玉鑪毋令熱。交姤頃刻間﹐溫養十个月。男子會生產﹐產个三島客。活吞一粒丹﹐天仙來迎接。九年功行滿﹐穩步朝金闕。又

道情不是等閒情﹐旣識玄機不可輕。先把世情都放下﹐後將妙理自研明。未煉還丹先煉性﹐未修大藥且修心。心定自然丹性至﹐性淸然後藥材生。雷聲隱隱震虛空﹐黃庭紫霧罩千尋。若還到此休驚怕﹐只把元神守洞門。守洞門﹐如貓鼠兔逢鷹。萬般景象都非正﹐一个紅光是至眞。此个紅光生異象﹐其中猶若明窗塵。中含一點先天气﹐遠似葡萄近似金。到手全憑要謹愼﹐絲毫念起喪天眞。待他一陽歸洞府﹐身中化作四時春。一片白雲看一陣﹐一番雨過一番新。終日綿綿如醉漢﹐悠悠只守洞中春。徧體陰精都剝盡﹐化作純陽一塊金。此時气絕如小死﹐打成一片是全眞。到此功夫爲了當﹐卻來塵世積功勛。功成行滿天命詔﹐陽神出現了眞靈。此言休與非人說﹐輕泄天花板機霹靂轟。囑咐仙朋與道侶﹐不逢達者莫輕論。其中句句通玄妙﹐此眞之外更無眞。收拾錦囊牢閉固﹐他日修行可印心。可印心﹐五十二句要君聽。若有虛言遭橫死﹐誤爾靈官鞭碎身。金丹破疑直指

世有一等小根盲人﹐見先仙所言外陰陽﹑外鑪鼎﹑外藥物﹐便執迷以女人爲鼎器﹐誠可哀也。這樣無知之徒﹐豈知淸靜大道有三身四智﹑內外鼎鑪﹑內外藥物﹑內外火候之玄哉﹗豈知萬物皆備於我﹐天地造化皆同我之大哉﹗

假如有緣之士﹐得遇眞師﹐先行玉液內還丹﹐煉已和光﹐操持涵養﹐回光返照﹐此明心見性之事。若夫金液還丹﹐乃情歸性﹐直到眞空地位﹐大用現前﹐龍女現一寶珠﹐發現至此﹐方爲一得永得。亥子之交﹐坤腹之間﹐於一陽初動﹐興功之時﹐手探月窟﹐足躡天根﹐回風混合﹐從此方有百日功靈之驗﹐金液還丹乃全此五行之大事也。除此性命雙修淸靜之道﹐餘皆旁門小術耳。

吾於一身內外﹐安鑪立鼎之妙﹐攢簇五行口訣﹐藥物火候細微已得﹐不知虛空法度﹐便去入室﹐行外藥入腹大事﹐發火興功。行到祕密處﹐有虛空萬神朝禮﹐仙音戲頂﹐此事鬼神難明﹐只因自己不能煉已於塵俗﹐未得積鉛於市廛﹐气脈又未大定﹐基址亦未三全﹐理𨿽融而性未見﹐故萬神發現﹐凶險百出﹐心神恍惚﹐不能作主。又因外邊無知音道侶護看防守﹔著其聲色﹐驚散元陽﹐激鼎焚鑪﹐劣了心猿﹐走了意馬﹐神不守舍﹐气不歸元﹐遭其陰魔。何爲陰魔﹖我不細說﹐後學不知。皆因眞陽一散﹐陰气用事﹐晝夜身中鬼神爲害﹐不論睜眼合眼﹐耳中只聽鬼神噪鬧﹐白日間猶可﹐到晚最爲難過﹐不敢定靜一時﹐我身彼家海底命主﹐兌金之戊土﹐衝翻五臟百脈﹐血气皆隨上騰﹐連身提起不著地﹐殺身喪命﹐鬼家活計。僕暫棄前功﹐遵師訓指﹐大隱市廛﹐積鉛塵俗﹐攝情歸性﹐殺機返心。自幼至老﹐被天地人物盜去天眞﹐今於虛無中塵色內﹐卻要盜奪返還於我天性之中﹐方得元精﹑元气﹑元神﹐欲還三全﹐全憑虛極靜篤﹐造致萬物蕓蕓﹐乃得各復歸根。根歸理融﹐理融見性﹐身心大定﹐五行攢簇﹐才去行向上事而了道也。

想先代賢哲﹐多有中道而廢者﹐皆因未曾煉己持心﹐金來歸性﹐以至二候得藥﹐於四候進火之時﹐不知虛空法度﹐粗心大意﹐是以白公有「再斫松筠節」之嘆。誰知虛空消息﹐至細至微﹐至凶至惡﹐若是擒捉不住﹐定不饒人。學人能知一身內外兩个消息﹐了然無礙﹐從此操持涵養﹐克去己私﹐復還天理﹐則還丹之功﹐至簡至易﹐終日操吾身外之黃花﹐以候先後二天之瓊漿﹐此正是「飲酒戴花悟長生」之妙也。然混元一事﹐則毋意﹑毋必﹑毋固﹑毋我﹐任死任生﹐忘人忘我﹐終日穿街過市﹐玩景怡情﹐於淫房酒肆﹐兀坐妄言﹐豈不動人之驚疑笑謗哉﹗攝境積鉛﹐法財兩用﹐豈不致俗子之欺弄禍身哉﹗是以籍通都大邑有力之家﹐以爲外護﹐目擊道存﹐韜光晦迹。仙云「若貪天上寶﹐須用世間財。」乃吾身天上九陽鼎之大寶也。

凡寄生於宇宙之間﹐男女所賴以生而不死者﹐惟此一點陽精而已﹐豈有學仙的人﹐男子學道必用女人﹐女人學道必用男子﹐是財壞天下之風化﹐皆天知禽獸之所爲也。噫﹗言語不通﹐執迷不悟﹐豈仙佛之眷屬乎﹖學者果能操持涵養﹐於造次顚沛流離之際﹐不失方寸﹐然後求向上外藥入腹事﹐頃刻湛然﹐脫胎換鼎﹐渾身化一道金光﹐大地成空﹐身外有身﹐陽神脫體﹐持空養虛﹐此是五龍大蟄法。仙云﹕內丹不成﹐外丹不就。言人得正傳﹐且先積精累气﹐並積內外法財﹐養得气滿神全﹐金光出現﹐晝夜常明﹐則此時內丹成﹐而吾身外丹法象現矣。凡看書不可按圖索驥﹐學者於晝夜常明之時﹐藥苗一生﹐方可采吾身外藥﹐配吾身中之雌雄﹐一得金光入口﹐周天火發﹐頃刻湛然﹐撒手無礙﹐才是金蟬大脫殼也。學才未遇人時﹐當小心低意﹐積功累行﹐遇魔勿退﹐遇謗勿嗔﹐重道輕財﹔一遇至人﹐篤志苦求﹐決破一身內外兩个眞消息﹐忽然醒悟眞去處。而言之所謂「吾身一天地」也。然此眞去處﹐𨿽曰不依形而立﹐而竅中之竅﹐夫豈無形哉﹗今乃借物以明之﹐譬之叉口然﹐實其中則張﹐虛其中則弛。而竅之能張能弛﹐亦復如是。

起手時先須凝神﹐入於竅中之竅﹐息息歸根而中實矣﹐中實而胎長矣。然神本生於竅中之竅﹐而寄體於心宮﹐余嘗謂之原是我家之物﹐而復返於我也。

竅中之竅者﹐神室也。神室卽气穴﹐卽中黃。蓋黃卽上之正色﹐而上意也﹐故坎之土戊﹐其意常在於離﹐離之土已﹐其意常在於坎﹐此其性情然也﹐而自有相投合之機矣。若能識其投合之機﹐而以意送之﹐神凝气住﹐則自然結成一點金丹﹐至簡至易﹐而非有穿鑿也。此蓋以母之气﹐伏子之气﹐而子母之气﹐相眷戀於竅中之竅﹐丹豈有不成者乎﹗序

純陽子誓渡眾生﹐已有《九皇丹經注》﹐爲男子修仙之津粱。不忍坐視女子具有夙根﹑素存道念者不得眞傳﹐誤入歧途﹑淪於鬼趣。乃於已未盂冬朔日臨煥彩樓﹐感不二仙子﹐誠將西王母口授魏元君眞傳﹐原名《女大金丹訣》闡之。是書歷經魏金何麻樊鳳諸大女眞佩行證授﹐數百年來﹐眞傳錯雜﹐訛以傳訛﹐吾甚憫之。爰命不二仙子﹐息心刪訂﹐以續女眞一脈。仙子剔淨循傳﹐輯述以呈﹐个中本末昭然矣﹗世之學道﹐遵行有路矣﹗敬以輯錄﹐申攺《女修正途九則》﹐上仍冠以西王母三字﹐並請頒示《女眞九戒》﹐以肅道風﹐共成十則﹐統沐慈準受授﹐亦遵玉淸神母懿旨也。女功旣圓﹐則自萬化生於身﹐坤徳承乾﹐大可贊襄醫世。功成之日﹐身世並圓﹐業蒙詔下三天帝主﹐普敕三界龍神﹐一體睫¤﹐造化幸甚。是乃開辟以來未有之遭逢﹐自今以後﹐不惟善女得立成眞﹐善姑得立了道﹐天之所覆﹐地之所載﹐日月所照﹐霜露所墜﹐無不安如盤石﹐然尢貴能身率者。仙子勉諸﹗道用無邊﹐而道基還自十則始﹐是爲序。

不二元君孫貞一曰﹕女眞丹書﹐世豈無有﹖率皆混雜曲說﹐以致妄徒穿鑿附會﹐自誣誣世。甚有導墮精靈者﹐禍流肆蔓。道祖渾厚﹐僅以淪入鬼趣慨之。然念女子從一而終﹐失身莫逭﹐元虧𨿽修﹐何可誤墮﹐是乃人禽所由分也。貞一切痛久矣﹗幸沐道祖委刪訂輯﹐爰讎剔之。一循《西王母女大金丹訣文》原本﹐參增《玉淸神母口授大道玄影》﹐輯成九則﹐錄呈鑑政。道不終隱﹐仰蒙申攺。題曰《西王母女修正途》﹐冠以《女眞九戒文》﹐共成十則。並請發明玄祕﹐俾知女子修眞﹐地道無成而代有終﹐原有參贊化育之大道﹐大可身體而力行之﹐統沐慈準﹐便宜受授。從此女宗﹐不惟不墮歧途﹐且易直登天闕。道運之當重振也﹐敬立歡忭﹐拜序子武林煥彩樓﹐所以志幸也。全眞正宗道孫孫貞一百拜謹序。西王母女修正途十則呂祖師申正重題孫元君遵剔補述太虛翁沈太師授受業弟閔一得注

若曰按女修﹐應受九戒。戒律曰﹕行持不退﹐大有利益﹐戒果圓成﹐不經地獄之苦﹐生逢十善之家﹐名登紫府﹐位列仙班。今頒女修正途﹐應以九戒戒文爲第一則。文曰﹕孝敬柔和﹐愼言不妒﹔貞靜持身﹐離諸穢行﹔惜諸物命﹐慈憫不殺﹔禮誦勤愼﹐斷絕葷酒﹔衣具質素﹐不事華飾﹔調攝性情﹐不生煩惱﹔不得數﹝音索﹞赴齋會﹔不得虐使奴僕﹔不得隱善揚惡。以上共九戒﹐能遵方可受持正途。蓋以所頒﹐至珍至貴﹐不戒授受﹐爲褻天寶﹐授者受者﹐一體受罰﹐愼之凜之。

﹝謹按全部﹐則則皆冠「若曰」兩字者﹐文成於述授之手﹐乃代西王母金口口宣﹐記者之詞。是猶佛經冠以「如是我聞」﹐道經冠以「道言」之義。又按此則則中九戒文﹐前人取冠於第一則則前﹐乃在淨身﹑淨口﹑淨壇等等文列。呂祖申正全部﹐始將戒文加以申說﹐纂作正文笫一則。從此道不輕傳大義﹐開門見山矣。﹞

若曰女修正途第二則﹐題曰「本命」。蓋言女子﹐陰質也﹐月象也。當十三四五歲時﹐元炁充足﹐眞血盈滿﹐有陰中之一陽﹐月圓之光正旺﹐至天癸一降﹐元炁道破﹐眞血遂泄。若到婚嫁之後﹐或生男女﹐元炁漸損﹐眞血漸虧﹐𨿽月月有信水復生﹐卽月月有信水復傷。女命難修﹐在此一著。女欲保命還元﹐須尋修訣﹐得訣以修﹐功成甚速也。題曰「本命」者﹐蓋以女命還在天癸。天癸不化﹐命何能保﹖還元無日。無如修訣至珍﹐故以「九戒」文爲第一則﹐而以「本命」文爲第二則﹐先性後命之義。進體此則之下﹐接曰「性原」﹐蓋言修性正以保命耳﹗

﹝謹按全部﹐除去第一則出自呂祖創纂﹐第二至九則﹐皆屬不二元君重訂輯成﹐復經呂祖手正者﹐意在明顯。故措詞從達﹐恐復因文掩義﹐貽誤後人。見者切勿以文欠古雅﹐疑非仙筆焉。至如第十則﹐全經呂祖纂出﹐蓋自申準以後﹐而續演政者也。﹞

若曰修正途第三則﹐題曰「性原」。蓋言女子﹐水性也﹐花質也。時當年少﹐知識已開﹐卽宜自飭﹐毋任戲遊﹐兼戒奔馳。於斯時也﹐自有一點初經﹐含於內牝﹐如星如珠﹐乃是先天至寶﹐藏於坤腹之上﹐位在中黃之中。女子斯時﹐若知潔性﹐不看淫戲﹐不聽淫詞﹐舉止幽閒﹐動循內則﹐靜則釋如﹐則此一物﹐得附性天﹐便成元一﹐不變赤珠﹐不化天癸。無如凡女無知﹐童性喜動﹐或隨嬉戲﹐或逐跳奔﹐不無气動心搖﹑精神內亂﹑眞炁不固﹐則此星星天寶﹐油然融化﹐其熱如火﹐奪門而下﹐破扉而出﹐舉世名曰天癸。際此以後﹐縱或守貞不字﹐總是凡女也矣。此無他﹐不識「性原」之故。志欲修還﹐惟自下則修起焉。

﹝謹按﹕內牝卽是牝戶﹐以下又有泉扉﹐亦名牝戶﹐故以中黃之戶曰內牝云。又按﹕初經命寶﹐不識知修﹐則附性天而化元一﹐古之聖女有行之者﹐大士天妃﹐此明證也。世間不乏慧女﹐可惜內無仙父母﹐外無聖師友﹐千慧千墮﹐悲夫﹗﹞

若曰女修正途第四則﹐題曰「修經」。蓋言女子天癸巳下﹑眞炁巳破﹑眞血已虧﹐不事修經﹐眞血日少﹑眞炁日虧﹐縱欲精修﹐有何益乎﹖丹書曰「竹破須將竹補宜。」其訣惟何﹖凡有月信者﹐先斬赤龍﹔無月信者﹐又須先復而再斬。究其起手﹐皆用周大之法。於子午二時﹐跨鶴而坐﹐萬緣放下﹐叩齒七十二次﹐以通肺腧二穴﹔次用兩鼻﹐微微呼吸三十六次﹐以通周身血脈。於斯時也﹐誠恐炁從下泄﹐必須跨鶴加勁﹐毋任放松。須以兩手分叉臍下扉上﹐以意往後向上而送﹐約行三十六息﹔再以兩手作托天﹐必須分意存在尾閭﹐導炁後達而升﹐如是約行三十六息﹔再行緩托三十六次﹑急托三十六次﹐則自覺尾閭气動﹐有騰騰上升之幾趣。如是後﹐可將兩手放下﹐仍叉兩腰﹐加用兩肩往上直聳三十六次﹐則自覺夾脊雙關﹑肺腧等地﹐气勢動升。而或有塞阻處﹐加行咬緊牙關﹐意存後頸﹐往上直提三十六次﹐則自覺玉枕﹑泥丸皆通矣。如是後﹐方用下嘴唇包上嘴唇﹐微微著力﹐則自覺泥丸之炁﹐下到鼻中低處。其時只用舌搭天橋﹐無須著力﹐須以意存舌搭之處﹐甘露自降。乃於鼻中微帶縮法﹐以意送露咽下﹐直降絳闕。存畱片晌﹐方以意導向後退降﹐須分左右達存兩腰﹐各旋三十六次。再以意導分向臍輪﹐左旋三十六次﹐右旋三十六次﹐則自覺滿腹通暢。於斯時也﹐兩手仍叉臍下扉上﹐以意分導﹐乃是左右同刻﹐齊提三十六次﹐則自覺有一點點入子宮﹐則須若存若忘﹐片晌而已。此是修經之大略﹐个中尙有無上活法﹐此時未可言也﹐然不外夫「寂虛而視」一句云。

﹝謹按部位﹐子宮卽內牝﹐蓋卽男子之玄竅。丹書曰「陽曰玄﹐陰曰牝。」合而言之﹐是卽老子所謂「玄牝之門」﹑《黃帝陰符經》載之「奇器」也。曰奇器﹑曰玄竅﹑曰牝戶﹑曰子宮﹐名𨿽有四﹐而穴則一穴。謹按此則之以子宮言﹐蓋假人事以明之﹐然可見聖胎﹑凡胎皆結於此。又按﹕「不外夫」句﹐蓋言有消息可體行﹐使毋大意云爾。﹞

若夫子宮體得一陣熱气盤旋﹐此時泉扉更宜緊閉﹐莫教放松﹐得有逸趣。最忌念起﹐稍有戀情﹐便致徧體酥麻﹐非惟急宜定情﹐仙凡從此兩分。

﹝言當緊閉﹐不可大意。扉閉稍松﹐眞炁扉泄。下文云云﹐則更危矣。蓋以其時﹐扉內必有非凡震癢﹐再經提閉﹐則此牝內﹐必得非常逸趣﹐不加定情﹐必致徧體酥麻﹐澑入情海﹐𨿽欲定情﹐恐不及矣。故曰「仙凡從此兩分」。大師太虛翁曰﹕法惟艮背﹐厥情乃定。否則扉必洞開﹐精漏若注也矣。惜哉惜哉﹗﹞

於斯時也﹐急須息心多時﹐寂俟子宮安靜而己﹐蓋卽魏元君「寶歸北海安妥妥」也。𨿽然﹐尙是黃葉之止兒啼﹐切莫認作結胎云。

﹝謹按﹕覺海卽南海。則此子宮卽北海﹐而位卻在中極中黃之北﹐蓋卽《周易》黃中通理之處。乃以前後爲南北﹐不以下上爲北南也。況有魏元君句足證乎﹐故必寂俟子宮安靜乃可停功。竊按此則﹐是有赤龍而修﹐修至龍斬以後等等功法﹐大宜靜體以行﹐一鹵莽﹐功盡廢﹐故曰「仙凡從此兩分」云。又按此則﹐乃是全部圓影﹐所謂還元返本﹐造至結胎﹐玄景已具。第是則就一身之天地五行﹐煉而還返之至寶﹐尙屬小還小返﹐大可日行﹑時行而得﹐丹書所謂「一粒復一粒」者﹐是此至寶也。此則故以黃葉曉之﹐然於收取煆煉之訣﹑引歸安妥等等處所﹐乃是完完全全一部大還玄影﹐大宜體識﹐切勿鹵莽看過。﹞

若曰女修正途第五則﹐題曰「復還」。蓋言世上女流﹐有年至老而身未淨者﹐有年僅四十五﹑六而龍已云斷者﹐皆當修致還元﹐一如處女樣。此功此法﹐卽前四則內之功法也。但以往上後提者﹐攺爲往前下注﹑流歸溪海﹔應咽甘露﹐只許咽咽畱闕﹐不許下送。加用手摩乳溪﹐左旋三十六﹐右旋三十六﹐覺此闕溪現有溶溶趣味﹔再加分摩兩乳﹐緩摩三十六﹐急摩三十六﹐先輕後重﹐亦各行三十六﹐共成百四零四之數﹐自覺兩房及溪之中眞炁絪縕﹐得有涼液如泉出自雙關﹑湧歸南海。息心俟之﹐毋許心後分注兩腰﹐只許於中宮萬緣放下﹐而卻絕不用夫引導等等﹐隨機散布而已﹐自覺徧體極淸極和。如是行持﹐一日不間﹐弱自漸彊﹐衰自漸壯﹐老者亦漸還少﹐而面有花色﹐兩乳漸收如處子﹐中漸結若桃核。如是百日之內﹐足得天癸色若胭脂水﹐三日之後﹐卽行四則內功﹐一毫不加不換﹐赤龍又自斬矣。然以得見日月﹐而現若雙環﹐乃爲眞得云。

﹝謹按道典﹐言有年老婦女﹐尙有信水﹐水非信水﹐乃是飲食之津﹐是經民相火烘而成﹑不歸肝脾之物﹐或變腸紅﹐或變赤帶﹐或成倒經﹐皆此物也。癥皆屬虧。故與先期而斷同用修復﹐一如處女樣後﹐方可從事斷龍耳﹗又按得見見字﹐當從現韻讀﹐蓋此見作現韻讀之。見乃是現兆﹐惟心寂體﹐乃可見也。現若之現﹐體之卽見也。按此兩字﹐義有淺深﹐不可鹵莽讀過。﹞

若曰女修正途第六則﹐題曰「乳房」。蓋言乳房上通心肺之津液﹐下澈血海之眞汁。煉得乳房如處女小兒形﹐便是女換男體。其功法不外四則五則者。女子以血爲本也﹐而此則題旨乃在煉赤返白﹐又患本虧﹐故有煉液化血一著。化液成血﹐莫如露露畱闕﹐神注雙關﹐關內舊積泥液﹐油然鎔化而溪歸海歸。血生必旺﹐其中精義乃在第五則內。若欲化血返白﹐莫如意注溪房﹐口齒緊咬﹐加意虛寂心念﹐炁自歸溪達房。加用兩掌分揉兩乳﹐先緩後急﹐先輕後重﹐共行百四零四﹐炁聚倍旺﹐加意後退﹐分注兩腰。更以目神分率炁旋左右﹐共成七十有二息﹐必得炁烘若灸。更以意導繞輪﹐不計其數﹐必得下極若沸。則此赤化新白﹐必自化气﹐穿閭升脊﹑踰枕透谷。斯時內現三山玄圃不如淨境﹐急須從事忘忘。忽又冥寞成夜﹐我自寂守﹐久之﹐必自得有電掣雷轟﹐露灑若注﹐華池充滿﹐咽不勝咽﹐油然降闕達臍﹐徧體淸和。吾仍寂體以視之。如是百日不間﹐兩乳中壯者﹐平如小子﹔兩乳中空者﹐實若核桃﹐一如處子。究其得如小子﹐乃從化白功足﹔得如處子者﹐功從化赤功足。吾宗遵行﹐得驗者不少﹐著有詩詞者﹐鳳姑也﹐玆堪采以作證﹐其詩曰「左日右月一陰陽﹐關鼻內運名運罡。若欲陰陽歸日月﹐手把眞火揉雙房。」受者勉諸﹗

﹝謹按雙關﹐位在脊前宮後﹐關內有二穴﹐人身泥液之所踞﹐左曰膏﹐右曰肓﹐藥力不能到﹐眞炁不自至者。泥液踞禍一身﹐造化生人﹐乃爲設關以護心﹐故名其處曰雙關。夫液曰泥﹐似液而非液者﹐本屬飲食之所化﹐津類也。乘气著肺﹑散布一身以潤經絡者﹐此一物也。身內眞炁旺﹐物經則化﹐爲用無窮。眞炁若衰﹐物經不化﹐流注臟腑經絡﹐亦不爲害。惟適感至陰陰炁﹐乃成泥液﹐似精非精﹐壅塞炁道﹐而被注畱最多處﹐雙關﹑下極兩地﹐畱禍最肆莫如雙關﹐蓋以眞炁不自至故。故其聚積﹐積若昆陰冰雪﹐歷經三伏而不化。𨿽有己上心罡﹐以防以護﹐神旺則安﹐神衰則危。古哲知之﹐故有聚神烘關一訣﹐而世罕得聞。知而行驗﹑載諸詩詞者﹐其惟鳳眞﹐玆故取以印證也。然考鳳眞謹行得驗﹐還仗先事虛寂心念一訣。惟能虛寂心念﹐故得神歸炁旺﹐加以注溪揉房功法﹐始得泥液鎔湧出關﹐達洋承煉﹐是得有無相濟之妙用耳﹗又按乳之左房通肝﹐右房通肺﹐溪則通心通腎又通脾﹐故宜刻時觀注。然於平時﹐只須有意無意以持之。蓋以女子命根根於心﹐義得坤卦中爻而成離﹐伏有眞火。然血以涼生﹐血旺而神安﹐故宜倍加虛寂﹐原是治病養生﹑復元成道之要地。第當行得《淸靜經》三觀觀法爲妙耳。﹞

若曰女修正途第七則﹐題曰「玉液」。蓋言男子淸靜入手﹐功到運徹河車﹐眞精保足﹐不出玄關﹐逆流至頂﹐露灑天谷﹐沛下華池﹐亦名玉液。然以得到陰神出現﹐魂遊玉府﹐魄朝帝眞﹐圓光罩頂﹐潮湧玄海﹐響徹玉淸﹐乃眞玉液之丹還﹐古眞名曰「醍醐灌頂」。若夫女子玉液﹐乃是赤龍液化白鳳髓。厥髓充足﹐乃可從事逆流﹐不爲虛行故事。个中功法﹐𨿽不離乎四則之所示﹐而妙義須循六則。蓋以能如是﹐方能用用無窮﹐是卽前賢所謂「一粒復一粒」﹐用取豈有竭﹖得到眞種子﹐此事還當力。然其致足致得之由﹐總因克事虛寂心念﹐受者勉諸﹗

﹝謹按此則﹐當引翠娥仙子自述一則注之。則曰「余昔從事還丹﹐法用人忘其人﹑法忘其法入手﹐時至則行﹐故能吾忘爲我﹐但自今斯明斯﹐﹝今﹐今日﹔明﹐明日﹔斯﹐此還丹大事也﹞日忘其日﹐時忘其時﹐一旦天地亦無。久之﹐而吾忽醒如悟如﹐寂聽寂視而已﹐然竟渾忘何事而事也。但覺灸如焚如﹐而後現有脂如油如﹝後乃北極之後。脂如油如﹐赤龍液化白鳳之髓也﹞﹔無際無涯﹐若有聲﹐若無聲﹐時流時止﹐載澈載噴﹐有時而懸若雪練﹐有時而淨若冰湖﹐時非一時﹐處非一處﹐目不爲眩﹐神不爲疲。忽於个中﹐見見聞聞﹐卻足迷性者。吾於斯時﹐尙克自警曰﹕毋爲物誘。又忽覺曰﹕逝者如斯﹐蓋可頤指而使气者。將起試之﹐忽又覺曰﹕天地與我同體者﹐返身內省﹐吾身諒亦同然﹐理果外然內亦然﹐則必內然外亦然也。於是反躬自省﹐吾無有我﹐寂體久之﹐我乃現焉﹐然欲深入內省﹐絕無門竇﹐遽然如夢覺﹐覺此身中﹐中下下極﹐火熱如灸﹐聲發如雷﹐風聲潮聲﹐起自个中﹐倏忽之間﹐穿閭升脊﹐透枕達谷﹐如注甘露﹐乃由鼻落。華池水滿﹐咽不勝咽﹐而時不半晌﹐已造液湧南洋﹐尋將注腰繞臍﹐以鎔以冶﹐天地同體﹐外然內然﹐其信然矣。我於斯時﹐竟循常序﹐功竣乃退。」云云。仙子所述﹐純是化功﹐想其平時﹐必克專事虛寂於前﹐進事忘忘於後者也。一得故采以證印事是功法者。﹞

若曰女修正途第八則﹐題曰「胎息」。蓋言胎息﹐至道也﹐天梯也。女子還丹以後﹐精气充足﹐與男同體﹐不假胎息﹐還虛無日也。夫此一息﹐功用無邊﹐而訣修至簡。然非盡人一成﹐其中大有差等﹐是非造物有以主之﹐造物亦自因物成物也。方人假寂以尋息﹐鼻無思也﹐無慮也﹔朝斯夕斯﹐一朝摸著祖竅﹐竅自洞開﹐不招也﹐不拒也。翕然息與鼻合﹐浩浩兮無涯﹐冥冥兮莫測﹐不知祖是我﹑我是祖﹐一鼻呼吸﹐古哲名曰胎息。然此竅中﹐陰陽五行﹐天地人物﹐皆生於此。息隨機感而機應﹐自成天水地人神鬼六等仙眷者﹐訣惟虛寂致極。徳合眞一而修﹐成天仙﹔徳合玄一而修﹐成水仙﹔徳合貞一而修﹐成地仙﹔徳合精一而修﹐成人仙﹔以下二乘﹐徳合情一而修﹐偏陽成神﹐偏陰成鬼。善人之證果﹐未可得謂眞仙也。差等致如是﹐種在機感機應。𨿽曰天賦﹐豈非自取﹖受者勉旃﹗

﹝謹味則說﹐胎息一功﹐眞至道﹐眞天梯也﹐敢不勉旃﹗﹞

若曰女修正途第九則﹐題曰「南無」。蓋言女修大成﹐無如大士。乃苦行燻修﹐修證佛菩薩。其得力乃在南無二字。二字之中﹐蘊藏玄義。惟能體守此身卽佛﹐猶如一座晶制七級浮屠﹐安鎭普陀巖上。座前有个紅孩兒﹐乃是識神領袖﹐大士一任他東參南參﹐參到五十三參﹐參參見佛﹐公案了了﹔繼憑南洋龍女﹐捧獻自在玄珠﹐乃用紫竹林隔住﹔旋任白鸚鵡﹐上下飛舞﹔手持淸淨瓶﹐插住楊柳枝兒﹐收取自然甘露水﹔穩坐普陀巖上﹐用哆囉之法﹐以一唵字﹐放在眞意之地﹐收得至寶﹐放在魚籃之中﹔念伽囉伐哆﹐將一切娑婆﹐縱在南海﹐海中由他波浪滚滚﹐俺只自在觀自在。此一部大法﹐卻少不得第四則內功﹐尢當息息出自上則﹐則自步步步返眞虛眞寂﹐功圓行滿﹐乃得與大士相視而笑﹐穆如釋如也矣。受者勉諸﹗

﹝謹按此則﹐純以化功了化機﹐只許意會﹐毋許饒舌﹐但須要勤勤懇懇於南無﹐體守此身卽佛﹐活活潑潑﹐無往無所焉而已。﹞

若曰女修正途第十則﹐題曰「愼終」。蓋言女子﹐坤徳也﹐地道也﹐無成而代有終者﹐是亦應行贊襄化育於光天化日之下也。而功仍自虛寂入手﹐不費分文﹐不勞絲力﹐坐而致之﹐人莫知之﹐而徳參造化﹐是蓋卽身以醫世也。而功純以調心虛寂爲用﹐調至胸懷淸靜而天都泰安﹐調至坤腹通泰而閭閻富庶﹐調至四肢通暢而四夷安靖﹐如是體調而身安﹐身安而世治﹐響應如是﹐故能一刻淸和﹐卽有一刻實徳﹐𨿽不見效而效自有焉。第恐素學未淳﹐三田不貫﹐蓋未有一身未濟而能得濟世才也。訣惟朝斯夕斯﹐人一己百﹐人十己千﹐𨿽愚必明也。受者勉諸﹗

﹝謹按此則﹐乃是西王母準重頒授全部﹐不二元君乃遵玉淸神母口授醫世大道﹐輯易昔傳末則﹐以殿則末。信屬開辟以來未有之曠典﹐呂祖謂爲造化幸甚﹐元君謂爲道運之當重振。其有厚望於後學如此。一得願得見是書者﹐互相勸勉云。﹞泥丸李祖師女宗雙修寶筏太虛翁沈大師述並注受業弟閔一得重訂女功指南

第一則

泥丸氏曰﹕女功進步﹐初則止念﹐繼則調心﹐念止心調﹐便可從事按摩矣。法忌避炎就涼。蓋女以血爲本者﹐其性偏陰﹐陰性喜涼﹐不假按摩以微行气機﹐則易淪入純陰﹐陰則涼﹐涼則冰卻﹐不加之以動運﹐釀成痰凝血淤等病﹐而功難行矣。然須從止念調心始。女屬坤﹐而坤藏眞火﹐火伏則吉﹐火發爍金﹐不調而運﹐金遭火逼﹐則有翰音登天之象﹐故女修訣惟從止念調心始。止念調心﹐功不厭多﹐亦不忌久行者﹐靜中有動也。

﹝太虛氏曰﹕念止則气純﹐心調則气和﹐續行按摩﹐則有陽發之機﹐慮或機郁躁生﹐故復示戒。且凡女性喜涼惡熱﹐而初得止念調心﹐和趣中或遭機郁躁生景象﹐必起提灌眞陰之念﹐此純陰洶聚之由。蓋靜則陰凝﹐不動則陽郁﹐初學必有此獘。不知推究發躁生煩之由﹐遽求得涼快一時﹐誤矣﹗必須加功﹐用運气機之法﹐气行則躁自釋﹐不悟此而求其效﹐適更增病﹐此又痰凝血淤之所由致也。故切戒之。法惟續事按摩者﹐正以杜斯淤凝之竇。又以人情樂功喜進﹐或致按摩過猛﹐地火焰騰﹐凡火從之﹐則有爍金之獘﹐故有翰音登天之戒。翰音者﹐酉禽也﹐逼之極﹐則飛走上登﹐故又申說止念調心之妙。蓋示此則爲女宗澈始澈終之要訣云爾。﹞

第二則

泥丸氏曰﹕女子精修﹐以陽旺爲始﹐而以陰格爲終﹐此法至祕﹐知者鮮矣﹗迷者循修男訣﹐智者趨向禪宗﹐亦克自證一果﹐得有立亡坐化之效﹐不知仍淪鬼趣﹐離道遠矣。蓋女以血爲本者﹐血旺則精盈﹐心涼則生血﹐古雲液血之煉﹑血精之化﹐還仗神淸。血無液化﹐液失神烘﹐液泥成痰﹐流注脾胃﹐蒸升著肺﹐散流經絡﹐百病蝟生﹐五臟被災﹐六腑遭厄﹐故古丹訣﹐必先息心。心息定而神淸﹐心斯涼矣。故必當俟心涼液湧﹐然後念注乳溪﹐加以用手旋摩﹐務使气機洋溢﹔次舉兩手分旋其房﹐亦惟俟此絪縕周繞﹐更覺暖气後烘﹑雙關得有煙焰﹐勢逼透關﹐滿關泥液﹐分沛乳溪﹐一如泉湧﹔旋以眞意﹐導入南洋﹐寂而守之﹐約有四九之息﹐捨意一松﹐覺此个中﹐油然而降﹐分注兩腰﹐左右盤旋﹐各約神息四九之數﹔乃一意引聚臍輪深處﹐緩旋四十九﹐急旋四十九﹐察吾尾閭﹐暖炁後穿﹐如或勢緩﹐可甩提縮二便法﹐自得穿尾升脊﹐上過昆侖﹐降注泥丸﹔覺此泥丸﹐寬廣如海﹐自可停畱涵育﹐旣而降注華池絳闕﹐大地閻浮﹐露珠沛灑﹐混忘所事﹐但覺恍焉惚焉﹐不呼自呼﹐不吸自吸﹐不提自提﹐不咽自咽﹐此中滋味甘香﹐气神充和﹐三田一貫﹔已而玄況四塞﹐急須內顧﹐順將萬緣放下﹐旋覺身虛若谷﹐大地亦無﹐隱隱涼气襲人﹐絪縕四塞﹔忽復霧散云收﹐下現性海﹐碧波澄如﹐我總一念不動﹐忘境忘情﹐忽現金光萬道﹐細雨如珠﹐隨光下注﹐左旋右轉﹐化成皓月﹐浮沈晶海﹐遽然如夢而醒。泥丸氏曰﹕此際急須內省此身﹐斯時以气爽神淸﹑徧體和暢爲得﹐得則全身照凝片時﹐以意注牝﹐覺得此中恬泰﹐是矣。遂復摩手摩面﹐運神繞腹﹐雙聳轆轤﹐俱各共行四十九息﹔徐徐扭腰﹐擺灑膝腿﹐坐點趾尖﹐各行二十四息而止。行之百日﹐日行三次無間﹐天仙根基立矣。

﹝太虛氏曰﹕此則大略﹐古名上天梯﹐大道丹訣在是﹐祗欠末後大著。後之學者﹐務先熟讀﹐字字體去﹐息心默會﹐日十百徧﹐則行功時﹐如入熟徑﹐不爲境迷﹐縱或現象稍異﹐而層次井然﹐切戒學者持作《西遊記》看過。蓋男子丹經﹐汗牛充棟﹔女子丹經﹐世少全冊﹐得如《金華直指》一十八則﹐已屬不傳之祕﹐得此《指南》以合參之﹐坤道天仙祕訣備矣。若僅得夫《直指》﹐地仙人仙而已矣。﹞

第三則

泥丸氏曰﹕男子雙修不用鼎﹐用鼎終非得道人﹐添油乃術非眞訣﹐眞訣三才爲一身﹔女子雙修總一般﹐無含三有育成丹﹐个中眞一如倉粟﹐造化爲鑪熟任餐。又曰﹕可知世有無遮會﹐種子原來徧大千﹐假个壇場作鑪鼎﹐盧能去後失眞傳。又曰﹕吾說此偈﹐天龍八部﹐應各驚駭﹐謂吾饒舌﹐恐遭玄罰。而我暢言之者﹐蓋承玉淸神母懿旨﹐謂惜大道絕傳﹐曾敕不二聖姑鄭重宣示﹐口以授我﹐意在直泄﹐毋復假名易號﹐重誤後人。其說曰﹕孤修非至道﹐同類自相須﹐身外有身者﹐形忘堪事諸。其訣曰﹕乾元得自頂﹐坤元失自牝。人元徧大千﹐三元一心領。不外心寂虛﹐不外身無梗。動靜合眞常﹐我無元自並。元並一亦並﹐一元卽情性。情乃性之元﹐性爲才共稟。能無元一化﹐自超無上品。是乃玉淸神母之懿旨﹐不二聖姑之口授也﹐能者從之。

﹝太虛氏曰﹕同類相須﹐太極之理﹐是卽所謂二五之精﹐妙合而凝也。《悟眞》內外﹐全部《參同》﹐所言只此一理﹐世人誤會﹐乃有三峯之穢行﹐今得師訓﹐千百載心傳始白。炳何幸而得授﹝炳乃太虛翁派名也﹞﹐世何幸而得明﹐是爲男女二宗末後大著。第非具有慧力﹐鮮克有終者。炳味宗旨﹐法惟無我﹐乃能無物﹐物我兩忘﹐眞一乃現﹐眞一已現﹐循一以持﹐一自相鎔﹐化化生生﹐無窮無已。个中皇道﹐莫如無遮佛會﹐丹書所謂生龍活虎﹐徧滿虛空。炳於斯會見之﹐然須一循古制﹐乃無悔吝。以斯會也﹐其義至密﹐而迹至顯者﹐切莫誤會。夫所謂密﹐密在一心﹐有得有失﹐人莫得而知者是﹔其所謂顯﹐顯若市聚﹐行行止止﹐纖毫無隱者是。惟其則法乃爾﹐故能不爲世忌。噫﹗哲人之心苦矣﹐哲人之見遠矣﹗﹞

第四則

泥丸氏曰﹕然﹐古聖有云﹕凡質不化﹐了道無期﹐功行不圓﹐證果無日﹐躐等而進﹐適證岐迷﹐不圓而證﹐下品小果。學者凜此慈示﹐須預煉得法身堅固﹐則有受煆之基﹐此基不立﹐未可與言上則也。上則所事﹐純是化功﹐而步步起自色身﹐是乃寓虛於實﹑卽實致虛之作用。天仙功法如此。

﹝太虛氏曰﹕法身者﹐身外之身也。夫此一身﹐非存想所得有﹐非法煉所能成。其訣則借假修眞﹐其加修不外色身﹐訣惟煉此色身﹐內外貞白﹐是身非身﹐非身是身﹐所謂功舉則身無﹐功停則身有。方其無時﹐一切寒暖覺非我﹐一切痛癢覺非我﹐所謂覺而勿著者是也。如何得能﹐法惟神宅虛無﹐身不爲身﹐則能之。能識眞一﹐一外皆幻者﹐更能之。如是煉至無遠無近﹑無內無外﹐則更進矣。加修至夫無去無來﹑無入無出﹐則眞造夫無遠無近﹑無內無外也矣。再能加修夫無起無滅﹑無動無靜﹐斯眞無去來出入矣。如是﹐則已具法身淨境矣。然不外於色身中討者。﹞

第五則

泥丸氏曰﹕眞陽之言是﹝眞陽﹐太虛氏之號﹐爲泥丸氏所贈也﹞。如是精修﹐法身自具﹐如是不退﹐身外有身。汝須知古哲﹐必藉末後大著以了道者﹐乃是了道中之捷徑耳﹗蓋以一身之眞陰眞陽有限﹐從而煉之﹐不外後先互煆。平時煉得此訣﹐非無日增月累之效﹐無如一身後天凡累﹐亦有日生月增之勢﹐縱能勇於精修﹐而遭大厄者古今不少﹐良可憫也。無他﹐總緣一身之眞先﹐多寡可計﹐而一身之僞後﹐滋長莫測﹐況修不自童眞﹐沾染破敗﹐人人難免乎﹖汝於此﹐可爲世人懼矣﹗

﹝太虛氏曰﹕飲水飲湯﹐冷暖自覺。苟其法身已具﹐所謂調護之訣﹐收放之宜﹐無勞訪得者﹐固已有內驗足審也。卽或法身未具﹐所謂調護之訣﹑放收之宜﹐亦祗宜於一身中尋其消息者﹐亦不外乎塞通升降﹑寒溫燥潤也。於此而施其則法者﹐夫豈外乎塞者通之﹑寒者溫之﹑燥者潤之﹐循環顚倒於其間乎﹖其大旨﹐以專以柔﹐不爲物誘﹐調其心炁﹐一其气機﹐知此身爲寄器。凡夫按摩提縮與諸存運頻加者﹐不過靈活其气機焉而已。苟其炁機已靈且活﹐法惟專柔爲主﹐念起卽化﹐一收卽休。愼毋騎牛覓牛﹐收不知休﹐是名頭上安頭。卽如通充升降﹑溫涼平潤等驗得之﹐皆忌粘滯﹐亦猶收當知休之義耳﹗準此以修以養﹐萬無脫斃之虞也。炳見如是。﹞

第六則

泥丸氏曰﹕然﹐汝言是。女之神飛﹐男之精泥﹐皆緣頭上安頭之故。蓋神之所戀者﹐精也。神凝精平則安﹐精涸神孤則飛﹐不知者謬爲蛻化﹐大可哀也。於是可知過行按摩存注之非﹐其故何哉﹖女子內陰而外陽﹐卦義屬離﹐而眞陰每隨月信漏失﹐故靜勝動者吉﹐動勝靜者凶。男子以精爲本﹐女子以血爲本﹐精以暖旺﹐血以涼生﹐知此﹐則知所以養矣。女功之不廢按摩存注者﹐其義有二﹕一以通其气機﹐則經絡疏暢﹔二以煉其津液﹐不使液滯化痰﹐而液乃化血。古哲謂以靜存爲宗者﹐亦有二義﹐君安臣庶安﹐則神淸不飛﹔又靜則慧生﹐不爲欲攪﹐而命得保固。此則一己雙修之訣也。气機旣舒﹐志意淨寂﹐加之以充和﹐繼之以貞白﹐日計不足﹐月計有餘﹐踵而事之﹐一旦證夫身等虛空﹑三田一貫﹐惟覺肢肢節節﹐竅竅光明﹐功修至此﹐一己之身外身具矣。果能踵事不退﹐神足气充﹐念不外馳﹐則神不逐念﹐血生必旺﹐眞陰亦足﹐气精自有彌天塞地局境。然或逐念騰飛﹐便墮二乘﹐丹書所謂陰神出殼是也。學者不可不戒者也。

﹝太虛氏曰﹕炳嘗聞諸夫子﹐神者心神﹐守而不飛者﹐戀精而守也。精一涸﹐則神飛矣﹐精者腎精﹐精之不泥者﹐得神以禦耳﹗蓋此泥精﹐尙非元精﹐乃是液類﹐血且未成者是也。眞神一離﹐斯精乃泥凝矣。《易》曰﹕一陰一陽之謂道。偈曰﹕半斤八兩始成眞。又曰﹕孤陰不生﹐獨陽不長﹐乾坤坎離﹑震巽兌艮﹑地天日月﹑性命男女﹐一陰一陽﹐循環終始﹐謂之常道。修或一乘﹐感或一偏﹐便成獘政。又曰﹕大凡人之初修﹐惟在一身中求配合﹐而第有先後之分。先者曰眞﹐後者曰假。原夫假育於眞﹐眞亦名假﹐假返於眞﹐便亦名元。采或失時﹐或著色相﹐便落旁徑﹐卽成凡幻﹐大足爲患﹐然猶有救。其最烈者﹐莫如孤修功足之候﹐感入杳冥﹐而念或一偏﹐則格致亦偏﹐𨿽求中止﹐事不及矣。女則神飛﹐男則精泥﹐可不愼哉﹗噫﹐要知《崔公入藥鏡》『是性命﹐非神气』﹐曰神曰精者﹐猶如黃葉止兒啼也。不識眞金﹐焉辯黃葉﹖鐘祖有言﹕四大一身皆屬陰﹐不知何物是陽精﹐有緣遭遇明師指﹐得道神仙只事身。又云﹕有無交入爲丹本﹐隱顯相扶是水金﹐莫執此身云是道﹐獨修一物是孤陰。合之師示﹐蓋有所謂眞種子者在歟﹗然不外於此身求者﹐其旨玄矣。﹞

第七則

泥丸氏曰﹕然。《道徳經》云﹕有物混成﹐先天地生﹐寂兮寥兮﹐獨立而不攺﹐周行而不殆﹐可以爲天下母﹐吾不知其名﹐彊名曰道。又云﹕恍兮惚兮﹐其中有物﹐杳兮冥兮﹐其中有精﹐其精甚眞﹐其中有信。蓋此一物﹐閉在形山﹐古人有言﹐不在身中求﹐不在身外采﹐恍恍又惚惚﹐似在虛無杳冥之間﹐而不外乎玄關一竅。此一竅也﹐其大無外﹐其小無內﹐思之不得﹐運之不開。法惟身等虛無﹑萬緣放下﹑空忘其空﹑寂忘其寂者﹐神自入彀﹑炁自內出。气體絪縕﹑無頭無尾者﹐是此物之發現﹐身外身之始兆也。此竅不開﹐縱能斷龍神化﹐尙是黃葉之幻有幻無也﹐何得謂之結胎﹐何得謂之入門﹖前則所示﹐尙是黃葉﹐非眞金也。

﹝太虛氏曰﹕按摩𨿽妄﹐棄之則气機不通﹔注想亦誣﹐廢之則炁精不足。踵而上之﹐修至有物無物﹐而師意猶未許爲究竟者﹐以猶是這邊事耳﹗𨿽然﹐這邊事盡﹐那邊易通﹔那邊未通﹐機隔重山。其通也﹐以念引之﹐油然沛然﹐四鄰自至。故𨿽隔山隔湖﹐而气機之通﹐有如覿面。其法惟何﹖聞之師云﹕放光以引之﹐攝心以俟之。若彼升我降﹐彼退我歸﹐會而已矣﹐無益也。法惟於不寂中﹐寂然不動﹐虛而善受。气機一到﹐覺有諧暢之趣﹐仍自寂然不動﹐以意包攝之﹐深藏內煉﹐由坤達艮﹐乘槎入漢﹐覺有金光電掣﹐涼气彌空﹐如雲如煙﹐繞身內外。於斯時也﹐戒雜人意﹐或慕或疑﹐念起立撇之﹐覺有一種气機﹐油然充塞於中﹐無有內外﹐無有邊際﹐倏忽之間﹐變態疊現﹐難以計算﹐莫之能繪﹐莫之能說。然亦有寂無光耀﹑黑漆成夜者。是皆謂之玄影﹐又名彼岸圓像。實則彼我圓圖﹐謂之華嚴楞嚴法華三境﹐三山十洲玄景。其實彼我化工之气機﹐彼岸非彼岸也。而彼岸得證﹐又不外此。師云﹕某嘗質諸淸淨元君﹐元君曰﹐如是如是。又曰﹐男功何獨不然。﹞

第八則

泥丸氏曰﹕偈有之﹕翻來覆去乾坤事﹐二炁交精合艮金。又曰﹕鷹拿燕雀﹐鶻打寒鴉。細中之細﹐妙中之妙﹐而不外夫知白守黑﹑知雄守雌﹐又豈外夫存無守有也哉﹗

﹝太虛氏曰﹕《道徳》《南華》非女子所能日誦﹐《淸淨》一經﹐讀之宜熟。內則宜崇﹐外惟《坤寧》《貞一》二經歟﹗蓋性不徹者命難存﹐戒不嚴者功不篤也。味師引偈﹐其義隱奧﹐詎易測核﹐𨿽沐揭示上上法﹐凡女何知﹐依然洋望﹐天下比比也。蓋含全部火記於中﹐熟讀《黃帝陰符》﹐參看《龍虎》《參同》《悟眞》﹐乃可與言是則也。炳爲略示端倪﹐曰﹕翻來自覆去﹐其事有循環。識得一中一﹐參參一在前。都來只二炁﹐精交影萬端。身無一乃現﹐能包彼大千。大千影燦燦﹐燦燦是彼元。不爲元引去﹐元始卽吾元。元元不一一﹐一一一無全。寂然不撒手﹐功夫豈等閒。雀燕由渠燕﹐鴉寒亦聽寒。不饑時不到﹐時到任吾餐。是爲妙中妙﹐玄中更有玄。白知故守黑﹐渾望得大全。間渠何得爾﹐極無極具焉。師之精義蓋如此﹐𨿽然﹐有無自相生﹐取捨須循一也。色身不化﹐百事無成者。﹞

第九則

泥丸氏曰﹕善哉﹐汝說也。語有諸﹕欲事超凡﹑先淨凡思﹐繼空三界﹔而不愆內則﹐不媚鬼神﹐孝敬慈祥﹐無違夫子﹔柔順利貞﹐不違坤道﹔動則循理﹐靜則釋如﹔寓道妙於執箕執帚﹐悟火候於執爨執炊。詩曰﹕委委佗佗﹐如山如河。之子不淑﹐云如之何。其垂戒也﹐爲何如哉﹗

﹝太虛氏曰﹕師此一則﹐其旨微矣。蓋夫世之皈道皈釋者﹐鮮循內則﹐罕識性宗﹐能柔順以事師長﹐每嫉狠以悖倫常﹐其弟其師﹐不齒於名教﹐抑將自投於鐵圍阿鼻也﹐不亦哀哉。一得曰﹕我師太虛翁無上大道﹐得傳於師祖泥丸氏者﹐十有八九﹐更於此書見矣。按此个中心傳﹐豈僅女宗之寶筏﹖男宗枕祕於中逗透者﹐不一而足。原本蓋由輾轉傳寫﹐頗多訛舛﹐謹訂正而釐定之。惜有《男宗雙修寶筏》﹐爲長山袁氏攜去。待訪之﹐應未失也。蓋男宗書中﹐亦逗女宗寶祕﹐而其謄本﹐乃亦大有脫簡﹐若得而訂正之﹐合刻之﹐斯成完璧﹐兩書得以會參矣﹐渡世之功不小也。識此以告得男宗書之君子云﹐毀去善書﹐必遭冥罰﹐見諸經典﹐可不戒哉。金蓋山人閔一得謹跋。時維道光十年歲次庚寅孟秋望日。﹞行持佛說持世陀羅尼經法全部﹝附參考﹞西竺心宗弟百代圖哆律師衍弟百有一代眞仙纂弟百有二代守性梓

靖身眞言

唵引口藍

靖心眞言

唵引嚒呢缽納﹝二合﹞銘吽﹝音吼﹞

靖意眞言

唵引悉怛哆缽怛囉

啟請南無常住十方佛

南無常住十方法

南無常住十方僧

南無釋迦牟尼佛

南無佛頂首楞嚴

南天觀世音菩薩南無金剛藏菩薩南無廣宣壽壽妙月尊者南無西承東衍圖哆尊者開經偈

妙湛總持不動尊﹐首楞嚴王身世有。能消億劫顚倒想﹐不歷僧祗證法身。薄伽梵帝親口宣﹐經曰持世陀羅尼。世人受持廣宣說﹐彈指願圓除遺逸。今世洞明無上道﹐於無無中無生滅。是卽世證陀羅尼﹐爍迦羅心無動轉。伏望世尊默護願﹐身世治寧不二一。

佛說持世陀羅尼經

如是我聞﹐一時﹐薄伽梵在憍餉彌國﹝是昔磔迦島﹐卽今之俄羅斯國﹐西域志載之未甚詳悉﹐是經禦序所載甚爲詳悉﹞﹐建磔迦林與大苾芻眾五百人俱。菩薩摩訶薩過俱胝數﹐及諸天人﹐阿素洛等無量大眾前後圍繞。時彼國中有一長者﹐名爲妙月。容範溫華﹐志願閒遠。男女僮僕﹐其數眾多。於佛法僧﹐深生敬信。來詣佛所﹐頂禮佛足。百千匝﹐卻住一面。合掌恭敬而白佛言「世尊﹐欲聞如來應正等覺﹐少所疑事﹐惟願大悲垂憫聽許。」爾時世尊哀湣彼﹐故以慈輀音告言長者﹕「恣汝意問﹐吾當爲汝方便﹐分別令汝心喜。」時彼長者歡喜踴躍﹐稽首作禮合掌請言「世尊﹐云何善男子﹐善女人﹐諸貧賤者可得富貴﹐諸有疾者可令病愈﹐諸有罪者可令罪滅﹐諸危懼者可令安樂。」爾時﹐世尊知而故問長者﹕「何緣作如是說﹖」時彼長者重白佛言「世尊﹐我等在家﹐多諸眷屬﹐資財乏少﹐難可周濟﹐又多疹疾﹐罪累危懼。故請世尊開示方便﹐令貧賤者得大財位﹐周給親屬﹐廣修惠施﹐饒益一切倉庫無盡﹐令有病者四大康和﹐勤修善業﹐身心無倦﹐令有罪者速得除滅﹐生壞命終﹐生於善趣﹐令危懼者身心安樂﹐親近供養佛法僧寶﹐速證無上正等菩提。」爾時﹐世尊告彼長者﹕「善男子﹐我於過去無數劫前﹐遇佛世尊﹐名持金剛海音如來﹐應正等覺﹐明行圓滿﹐善逝世閒﹐解無上丈夫﹐調禦士天人師佛薄伽梵﹐爲欲利樂諸有情﹐故說陀羅尼﹐名曰持世﹐我時聞已﹐歡喜踴躍﹐受持誦讀﹐廣爲他說﹐利益安樂﹐無量有情﹐由是因緣﹐福慧增長﹐速證無上正等菩提﹐爲諸天人說微妙法﹐今爲汝說此陀羅尼﹐汝天人等﹐皆應諦聽﹐聞已受持﹐廣爲他說﹐此咒神力不可思議﹐今諸有情﹐皆獲利樂。陀羅尼曰「蘇魯閉﹐跋達邏筏底﹐普揭麗﹐額折麗﹐額折缽麗。溫伽折尼﹐嗢鞞達尼﹐薩寫罰底﹐馱娜罰底﹐達那罰底﹐室利沫底﹐缽拉婆罰底。窨沫麗﹐毗沫麗﹐魯盧蘇縷﹐波毗沫麗﹐額捺捺悉諦﹐毗呾悉諦﹐毗濕縛系始﹐犭央矩麗﹐茫矩麗。毗毗謎﹐杜杜謎﹐呾呾麗﹐呾洛呾洛﹐罰折麗﹐罰折麗﹐羯齒來羯齒來﹐罰栗殺尼﹐呢澀波達尼﹐罰折洛達洛。娑揭洛﹐呢懼衫﹐呾他揭耽﹐額奴颯沫洛。呾他揭多﹐薩點颯沫洛﹐達摩薩點颯沫洛﹐僧伽薩點颯沫洛﹐呾吒呾吒﹐譜洛譜洛﹐譜刺譜耶。跋洛跋洛尼﹐蘇普揭麗﹐扇多沫底﹐普揭羅罰底﹐蘇跋達洛罰底﹐阿揭車﹐阿揭車﹐三沫閻﹐阿奴颯沫洛莎訶﹐阿罰刺南﹐額奴颯沫洛莎訶﹐缽刺婆幾﹝音殊﹞﹐額奴颯沫洛莎訶﹐絰栗砧﹐額奴颯沫洛莎訶。毗折閻﹐額奴颯沫洛莎訶﹐薩縛薩埵﹐毗捺閻﹐額奴颯沫洛莎訶」。此陀羅尼具大神力。若有善男子﹑善女人至心受持﹐廣爲他說﹐諸惡神鬼天龍藥叉人非人等﹐皆不能害﹐諸利樂事晝夜增長。若能至誠供養三寶﹐念誦如是陀羅尼經﹐七晝夜時無暫闕﹐諸天龍神皆生歡喜﹐自來冥雨所須財谷。饑饉疫癘皆悉消除﹐所有罪障無不殄滅﹐一切危懼並得安寧﹐福慧漸增﹐所求如意﹐速證無上正等菩提。」爾時﹐佛告妙月長者﹕「汝應信受此陀羅尼﹐憶念誦持﹐廣爲他說﹐所求利樂﹐無不諧遂。」時彼長者聞佛所說﹐歡喜踴躍﹐而白佛言「我能受持﹐廣爲他說﹐利益安樂無量有情﹐惟願世尊慈悲護念。」世尊告白﹕「如是﹐如是。」時彼長者合掌恭敬﹐右繞世尊百千匝已﹐頂禮佛足﹐歡喜而去。爾時﹐世尊告阿難曰「妙月長者﹐諸庫藏中種種財谷﹐今悉盈滿。」阿難歡喜白佛言「何因緣故﹐妙月長者諸庫藏中歘然盈滿﹖」佛告阿難﹕「妙月長者﹐聞我所說大陀羅尼﹐深信歡喜﹐受持讀誦﹐願爲無量有情宣說﹐由斯福力﹐庫藏皆滿。汝等亦應受持讀誦﹐廣爲他說此陀羅尼﹐令此三千大千世界諸有情類﹐皆得利樂。我觀世間天魔梵等﹐無能毀越此陀羅尼文句﹐正眞不能壞﹐故諸薄福者﹐不可得聞﹐所以者何﹖如是章句﹐三世諸佛同所稱揚﹐以不可思議神力加被﹐今聞持者皆獲利樂。」尊者阿難深心歡喜﹐以妙伽他而贊頌曰「諸佛不思議﹐所說法亦爾﹐能正奉行者﹐果報亦復然。一切智法王﹐滅生老病死。已到勝彼岸﹐稽首大覺尊。」

爾時﹐阿難踴躍歡喜﹐禮佛合掌白言「世尊﹐今此法門當名何等﹐我等今者云何受持﹖」佛告阿難﹕「此名妙月長者所問﹐亦名能感一切財位﹐亦名愈疾﹐亦名來滅罪﹐亦名能除一切危懼﹐亦名諸佛同所稱楊﹐亦名諸佛神力加被﹐亦名持世陀羅尼經。汝當奉持﹐勿令忘失﹐利益安樂一切有情。」爾時﹐薄伽梵說此經已﹐無量聲聞﹐及諸菩薩﹐並諸天人阿素洛等一切大眾﹐聞佛所說﹐皆大歡喜﹐信受奉行。

三皈而退

自皈依佛當願眾生體解大道發無上心

自皈依法當願眾生深入經藏智慧如海

自皈依僧當願眾生統理大眾一切無礙

和南

聖眾

凡持是經咒﹐例應結壇﹐供養丰潔﹐威儀閒雅﹐心气和平﹐音韻調泰﹐不髙不下﹐不散不結﹐字字韻韻﹐流自性天。尢宜置夫應驗得未等等﹐思議於絕無無中﹐斯能佛凡混一﹐世身﹑身世溶成一片﹐乃證世身﹑身世大陀羅尼。方合持若勿持﹐不持而持。久久凝而復化我身﹐頂先天心王﹐核卽西方佛頂尊勝王如來﹐斯成彊名不二。果然按入手﹐總從閒雅和平調泰﹐於有作無作中得也。我師啟述﹐授世玄義乃如此。眞仙謹識。行持持世陀羅尼經法規則小序閔眞仙述

原世建立壇場一切規則﹐蓋爲祈求現證者設。若夫緇素﹐平時行持﹐憑誠足矣。《楞嚴經》云「設有眾生於散亂心﹐非三摩地﹐心憶口持﹐是金剛王﹐常隨從彼諸善男子﹐何況定發菩提心者。」又云「縱不作壇﹐又不入道場﹐亦不行道﹐功徳無有異也。乃至誦讀書寫此咒﹐身上帶持﹐若安住處莊宅園館﹐如有積業﹐猶湯消雪﹐不久皆得悟無生忍。」要而論之﹐必須三密相應﹐所謂口誦神咒﹐心想梵字﹐手結印相﹐謂之三壇。然非初學所能﹐我師野怛婆闍一準《三尼醫世功法》﹐纂成便料以授余﹐蓋以佛說世字﹐乃合世身身世者﹐義與醫世宗旨無二無別﹐道宗所謂「心卽天也﹐身卽地也﹐念卽人也」。誠以人次天地之中﹐而又以地天無心寄心於人﹐故以身世論之﹐主夫世者是人﹐以身世而論之﹐主夫身者是神。以有是義﹐往哲純陽翁創有卵守功訣﹐世身身世混而承生承化﹐承凝承判而承循﹐專以無無亦無爲宗﹐而功法乃惟假虛涵實﹐卽實返虛﹐置夫有無眞幻於無住無所﹐是由覺而不著﹐深造忘忘亦釋爲究竟﹐所謂功法惟自靖念﹐造返純一。一者何﹖念念流返性天﹐故能韻皆天籟﹐則自韻觸立化﹐而世鮮克受承者﹐蓋羣執夫持誦之無間﹐而又不會夫七晝七夜之玄義﹐自謂質非原材而身非童身﹐眞元早破﹐一七晝夜﹐那能無間﹐望洋而嘆。職此之由﹐世之知識﹐謂惟生知而天授者能之﹐師謂世識自小生世﹐故與世隔﹐而憚發悲憫﹐豈知五口小人﹐因證佛果﹐學何所畏﹐而弗事弗述乎﹖眞仙領而心藏﹐四十餘年矣﹐研師啟述﹐揆諸道典釋典﹐無不一鼻出气﹐惟未遇心受心授者﹐難望弗謗。然所會曰授但誠授﹐所謂盡心盡性而已。故籍筆以述題曰《行持規則》﹐世受與否﹐惟聽之門人。閔眞仙追述於舜湖菊隱居。時維道光十四年﹐歲次甲午冬至後一日。行持規則﹝共四條﹞結壇

凡結壇﹐用平屋三間﹐或一大間﹐四無陳設﹐中安圓棹﹐棹中供木制小浮屠一座﹐或六面﹑或八面﹐面面刻主佛一尊﹐每尊前各供香花燈水米﹐在潔不在丰。棹外面面安小方半棹﹐核卽用供燈香﹐半棹外設蒲蘆綿等制藍色墊﹐離棹尺許﹐以便禮拜。地而鋪蓋稜氈﹐以便卽氈趺坐。壇屋乾坤二地﹐開設便門﹐其正門開在離位﹐圓棹棹圍制如蓋式﹐而有平頂﹐卽作棹氈用。其色純紫半棹﹐棹圓純用大紅。服色

增益用金黃﹐敬愛用大紅﹐消災用白色﹐延生用靑色﹐降伏用黑色。行凡戒子﹐袍加偏衫﹐凡庶只用道袍或衣冠俱可。持法

持者﹐時也。持而實時﹐惟誰能攝﹖得誰以持﹖惟佛乃得。故持而時者﹐豈僅用玄而已哉。卽斯經示﹐語出佛口﹐善落事之法﹐惟寓神於密﹐始能感無不應﹑應無不感者﹐一拳打破體圓用句神耳。學欲事之﹐須先識夫一七晝夜﹐造至時無暫闕﹐厥體乃圓。已則忘夫一七晝夜﹐造至時無暫闕﹐已到忘無所忘﹐則自用無不神﹐是爲持是陀羅尼法。頌法

按斯經示誦山持下﹐其旨玄而用故神。學須會悟而事﹐誦非喉舌﹑亦非金剛﹑且非瑜珈﹐而自三摩地者直是。持若不持﹐五臟六腑﹑三尸九虫﹐但聞音韻之悠揚﹐莫識海潮蜂和之謂何。卻自音韻觸存﹐觸無不化﹐存無不神﹐有若若承若授。然斯經佛示誦義如是﹐學須體悟﹐我師故常謂凡持陀羅尼﹐總以音得海潮聲﹐泛泛洋洋﹐無起無滅﹐且要數忘其數﹐乃爲誦得三昧﹐次則得如萬蜂朝衙聲﹐是皆出於形忘情泯﹐時中自然流露之玄韻﹐故能應驗淳粹﹐莫可擬議也。盡以人身物物皆陰﹐而陽惟聲耳。太乙有云「陽中之陽乃是無聲之聲」﹐是指音韻言也。故又言「發難體測乃爲先天先機」﹐太素是也。在道卽是眞意﹐核卽內典「不念而念﹑念而非念」者是。源流

伽陀正宗﹐啟自先天薄伽梵﹐應運付授勇精進如來﹐如來以是咒力﹐獲證現在世釋迦文佛﹐佛又應運付授妙月長者。長者深信受持﹐廣爲他說﹐利樂度諸有情﹐是爲正宗二代。遺有記云﹕汝遞承傳﹐啟有素宗﹐副事正法。核卽西竺心宗﹐承自鐵牛聖僧﹐聖僧授諸妙梵菩薩﹐是經是咒﹐流布震旦﹐謂自三藏玄奘者奉詔翻譯其文耳﹐運至元代﹐我師野怛婆闍﹐承由月支入滇﹐休於難足﹐溯爲素宗百葉宗師畱守待承﹐直至乾隆壬子秋﹐小子入侍﹐夢想不到﹐得受素宗心學﹐始明三教傅本一貫﹐法天象地﹐不外身心﹐而所行運﹐還之返之﹐一秉自然﹐若少雜作﹐便墮旁門。原其入手﹐以至成圓﹐不外念淨焉耳。師爲伽陀副事竺宗前派百葉﹐小子僭承﹐得名眞仙﹐乃爲竺宗後派﹐一葉千鈞﹐絲髮危何如之﹐惟願薄伽梵佛﹐護念宗祖﹐妙月長者﹐承衍鴻徳﹐悲湣百葉圖哆宗師﹐承啟大願俯垂﹐覆護東土信心﹐幸甚﹗幸甚﹗爰爲謹述源流如左。眞仙拜撰。續派

眞守初元一﹐咸安性命圓。徳隆存虛寂﹐恆信道根源。西成由東作﹐啟後便承先。顯密綿宗種﹐悟不在言詮。

計共四十字﹐我師野怛婆闍續衍於滇南雞足山﹐時爲乾隆壬子仲秋。眞仙心襲有年﹐玆因舜湖周守性未識規則﹐又昧續啟圖哆者﹐爰爲重述顚末云。釋義

何曰伽陀﹐是猶華言一切無礙也。何曰陀羅尼﹐是猶華言無上心韻也。何曰野怛婆闍﹐是猶華言求道士也。何曰薄伽梵﹐是猶華言徳薄天地者﹐超也﹑越也﹑淩也之義。度師野怛婆闍傳

師號野怛婆闍﹐西域月支人。元初入雞足﹐休於優缽羅捨。精研密部薄伽梵教外別傳﹐妙月宗祖﹐百葉孫羣﹐稱雞足道者。順治間至京師觀光演缽﹐昆陽王祖契其徳﹐贈姓曰黃﹐命名守中。成師久守雞足之志﹐疊授我宗三戒。師時已通華言﹐退與管天仙﹑張蓬頭﹑王金嬰﹑王袖虎﹑李赤腳﹑云大辮﹑李蓬頭﹑王大腳輩﹐互相砥礪。乾隆壬子夏﹐余始詣謁﹐遂止宿焉。越三月朔﹐辭返五華﹐路遇總制富公使﹐返自雞足﹐報師於望日逝。遲至九秋﹐蜀吏某來云﹕仲秋望日﹐遇師於峨嵋鹿洞﹐眠食談論﹐無異平時。師狀貌視等五旬﹐兩目常垂﹐偶一開視﹐晃同電掣﹐洞燭臟腑﹐能令人默。常月餘一食﹐食惟橡實斗許﹐不言飽。聲發如鐘﹐復如雷﹐故於誦持陀羅尼有若金鐵聲﹐而韻從海起﹐泛泛洋洋﹐無起無滅﹐宛若潮來。人數數學之不得﹐師蓋由養而致﹐夫豈易盲習哉。至夫內蘊之富﹐造詣之玄﹐惜侍未久﹐莫能測其究竟。然已喜出望外者﹐教外別傳﹐因承習受﹐廣爲宣說﹐小子之幸﹐是亦震旦信心之大幸也夫。受業門人閔眞仙謹撰。參考

《楞嚴疏纂》云﹕翻譯經咒﹐例有四則。一﹐音字俱翻﹐諸經文是也﹔二﹐音字俱不翻﹐西來梵莢是也﹔三翻音不翻字﹐卐字是也﹔四﹐翻字不翻音語﹐咒語也。又有五種不翻。一﹐祕密諸咒是也﹔二﹐多捨薄伽六義﹔三﹐本無如閻浮樹﹔四﹐順古阿耨菩提﹔五﹐生善般若尊重。

《正脈》云﹕顯教如授方顯說﹐密咒如授藥密治﹐義開三力。一理法力﹐以一字含無邊妙理﹐如元亨利貞。二威徳力。三寶神聖名徳力。大如王臣﹐聲執三寶﹐語力眞言咒﹐願超凡入聖﹐如詔敕繼極。

長水雲﹕自古不翻﹐略有五意。一﹑諸佛密語﹐余聖難通﹔二﹑諸佛密印﹐如王印信﹔三﹑總持法門﹐婆伽六義﹔四﹑鬼神王名﹐呼敕守護﹔五﹑不思議力﹐赦罪受職。

孤山云﹕諸經密咒﹐例皆不翻﹐自古人師﹐多有異說﹐天臺會之﹐不出四悉。一云咒者﹐鬼神王名﹐稱其王號部落﹐敬主不敢爲非﹐此世間歡喜益也。二云咒者﹐如軍中密號相應﹐無所呵間﹐不相應卽執治﹐是人生善益也。三云咒者﹐密默遮惡﹐余無識者。如賤人奔他國﹐詐稱王子。妻以公主﹐多嗔難事。人來剖明﹐假一偈言﹐默然自歇﹐卽對治﹐破惡益也。四云咒者﹐諸佛密語﹐惟聖能知﹐如王索仙陀婆﹐一名四實盬水器﹐馬也。羣下莫曉﹐惟智臣知。咒紙一語﹐徧有諸力。病愈﹐罪滅生善﹐合道入理﹐第一義﹐咒眞四益﹐亦如是也。

函溪云﹕初曰鬼神王名﹐如毗捨遮鳩盤荼揭囉訶等﹐又婆伽婆帝﹐甚皆訪佛菩薩名﹐此使聞感其恩﹐又跋閣囉﹑髙揭囉制婆等﹐皆金剛密迹號﹐此使聞畏其威﹐皆歡喜益也。又或於軍中密令﹐或如密默遮惡﹐或是諸佛密語﹐無非欲令聞持誦者﹐歡喜生善﹑滅惡入理而已﹐故顯密說義利一也。

長水亦云﹕跢侄他前諸句咒語﹐俱是皈命諸菩薩﹑眾賢聖等及敍咒願加被﹐離諸餓鬼病等諸難﹐至唵字下方說咒心﹐然此節是祕密首楞嚴也﹐自古不翻。《補遺》云﹕聖地密語﹐凡豈能解。縱翻華言﹐義亦莫曉。例如與語名物﹐物實不異﹐後人莫知﹐其猶如大武柔毛﹐以召牛羊﹐淸滌淸酌﹐以召水漿﹐而庸俗者不了此爲何語。顯密之談亦若此也。

上敍諸解祕密﹐不翻。今家釋云﹕考諸古徳﹐亦有翻音﹐晉竺法護《正法華》中陀羅尼咒﹐翻字又翻音也。《持心梵天所問經》中﹐咒句字音亦並翻也。又五不翻﹕薄伽翻﹐聖尊閻浮翻﹐勝金剛阿耨菩提翻﹐無上覺般若翻﹐智慧昔密不翻。今何能知﹐至於祕密諸咒﹐金剛智三藏略出念誦中翻譯咒語﹐不空上師仁王般若理趣釋﹐宋三藏求那譯神咒四十八﹐名賢首國師解般若咒﹐西土龍樹菩薩持小明藏中釋準提咒﹐及諸密語守護國主﹐陀羅尼經﹐大悲空智一字等經﹐佛與菩薩親口贊釋字種咒語﹐涅盤般若。《華嚴經》中﹐佛與迦葉﹑善現眾藝知識﹐解釋四十二字母義﹐則知諸部祕密眞言﹐亦依密藏可翻解也。

梵語南無﹐此翻皈命﹐佛陀翻覺者﹐具自覺﹑覺他﹑滿覺三義也。法者﹐以可軌可持爲義﹐卽三藏十二部類。僧翻和合眾﹐有二義一理﹐和謂同證擇滅無爲二字﹐和謂戒和同修﹐見和同解﹐利和同均﹐身和同住﹐口和無諍﹐意和同悅﹐梵語劫波﹐此云時分﹝以上自《楞嚴疏纂》摘錄以存參﹞

圖哆云﹕咒語南無﹐初翻皈命﹐繼翻曩謨﹐而宋三藏又翻性空﹐是初翻義。繼乃翻音﹐而宋仍譯義也。然考南無﹐大可卽字卽音以會﹐核卽性心虛無之義﹐古徳所謂徹通梵語﹐不外乎心。蓋以言乃心聲﹐故但從字﹐審有無口旁會之是也。

又云﹕《楞嚴疏纂》﹕此節可作南無兩字批注。

《楞嚴疏纂》云﹕梵語阿僧祗﹐此云無數﹐凡言三歷阿僧祗﹐乃指歷劫修行種因﹐所以示非易成﹐而修貴恆誠之義也。楞嚴偈示『銷我億劫顚倒想﹐不歷僧祗護法身』者﹐乃言見性者一見便明﹐明卽了了﹐故自不須三歷﹐且自剎那閒成也﹝此節錄自我師摘釋之文﹐玆故錄以存參﹞

《楞嚴疏纂》云﹕楞嚴咒﹐唵字以後才是心咒﹐並依唐循州懷袖法師翻譯注釋﹐出大藏深字函上﹐明古世元翻下顯譯成多益略﹐列有二十四。一知佛號稱﹐則常見佛身﹔二知本三寶仗憑﹐威徳加持﹔三知金剛將﹐邪魔盡來歸降﹔四知鬼神王部黨﹐回護無殃﹔五知佛咒﹐五部第一尊勝﹔六知頂咒﹐念時諸佛灌頂﹔七神咒靈通﹐感應難思﹔八明咒生大智慧光明﹔九知咒王﹐一切咒中總王﹔十知咒心﹐誦卽見性明心﹔十一咒印印信﹐富貴無達﹔十二咒訣變化﹐萬物莫測﹔十三咒願因果﹐隨願圓成﹔十四咒詛相要﹐禍福無差﹔十五咒祝祈禱﹐佛天如響﹔十六咒法發開﹐如辯無礙﹔十七知本四藏﹐文字根本﹔十八知字母顯密﹐聖賢從生﹔十九字義﹐含攝無邊理趣﹔二十字種﹐原爲諸佛智種﹔二十一智梵音﹐佛天最先傳出﹔二十二知總持一切﹐法義總該﹔二十三知眞言如所﹐如說不欺﹔二十四知密語﹐軍令聖旨無泄。前四局五會﹐後二十通咒心﹐此則統示前後咒﹐益若翻末後咒心﹐法益有六。一一字含多法義﹔二華梵音字圓通﹔三表顯三藏三十心﹔四示該三賢地等妙﹔五回歸三十七聖﹔六經緯一切字母﹐密部間眞言梵字。何有如是不思議神用﹐益相答﹐是諸佛心體故﹐法性如是故﹐一字具多法義故﹐菩薩行願故﹐不思議神力加持故﹐此由翻譯﹐令得多益﹐如是下復誠勸行人毋得妄談。

又陀羅尼門《諸部要目》云﹕瑜伽會說五部。一佛部毗盧爲主﹔二金剛部阿閦爲主﹔三寶部寶生爲主﹔四蓮花部彌陀爲主﹔五羯磨部成就爲主。五祕密修行念誦義云﹐五部卽五密瑜伽法門﹐謂息災增益降伏鉤召敬愛法也。今屬佛部增益出世法門。《蘇悉地經》云﹐扇底迦息災法﹐補瑟徵迦增益法﹐阿毗遮嚕迦降伏法。此三部﹐各有三等眞言。一聖者說諸佛菩薩緣覺聲聞﹐名爲聖者眞言﹔二諸天說從淨居天乃至三十二天﹐是爲諸天眞言﹔三地居天說八部神王﹐名爲地居天眞言。今當佛聖增益部也。《會義》云﹕密部有三﹐一佛部﹐二菩薩部﹐三鬼神部。各論上中下三品成就增益﹐名上品法﹐禳災攝召名中品法﹐降伏名下品法。上法又三﹐謂行儀﹑觀法﹑嚴禁三品法也﹐通以無上菩提道心爲主﹐若無師傳則名盜法﹐若違行儀則招惡報﹐若犯嚴禁﹐輒以功效向他人說﹐則招奇禍﹐並出佛不思議四悉益。

《妙臂菩薩所問經》云﹕行人若欲持誦﹐述得悉地義利成就者﹐所有儀法不得纖毫缺犯﹐使諸魔障而得其便﹐是故行人當心持誦﹐長時無閒﹐使觀想眞言字種﹐一一精熟﹐事事相應﹐方成瑜伽無作妙行。又持誦者不得心緣異境﹐與人雜語﹐誦若閒斷﹐悉地不成。又持誦不依儀法﹐或不持戒﹐或不淸淨﹐非惟法不成就﹐亦當招損。彼部主明王皆佛菩薩﹐終不瞑害。所有侍從﹑天龍﹑猛毒﹑鬼神﹐見其過故﹐便卽損害。

《金剛頂瑜伽念誦經》云﹕凡修瑜伽教者﹐須具智慧﹐明了三昧及眞言﹐法住菩薩戒﹐發菩提心﹐如是功徳﹐許入念頭。

《菩薩善戒經》云﹕受持神咒﹐五不得。一食肉﹐二飲酒﹐三五辛﹐四淫事﹐五在不淨家飲食。具此五戒﹐能大利益眾生﹐能治惡神毒病。

《法苑》云﹕道俗持誦無功效者﹐自無至誠﹐謗言無徵﹐或文字訛著﹐或音韻不典﹐或飲酒啖肉﹐或雜食葷辛或觸手污穢﹐或浪談俗語﹐或衣服不淨﹐或處所不嚴﹐八種法戒﹐致令鬼神得便反受其殃﹐若欲行持﹐每須澡浴﹐口嘗含香﹐志誠殷重﹐普爲六趣﹐發心匪懈﹐如是至意定驗不疑。

《顯密圓通》云﹕《金剛頂蘇悉地準提經》等﹐皆說行者用功持誦﹐或夢見諸佛菩薩﹑聖僧天將﹐或夢見自身﹐觸空乘馬渡江﹐種種香光及諸異相﹐若得如是應念﹐則須策發三業﹐加功諷念﹐不得宣說咒中境界﹐衒賣與人﹐惟同道者﹐不爲名利﹐敬贊方得說之。

《大悲經》云﹕若人緊切念時﹐或逢種種魔障﹐忽然怕怖﹐身心不安﹐或多瞑﹐或多睡﹐舌難持誦﹐或見諸異相﹐或於咒疑心﹐或多分別想﹐或無明著﹐有若對治者﹐應觀梵書口藍字﹝﹞或觀啞字﹝﹞﹐彼諧境想自然滅﹐當知因緣法本空也。《五會眞言》𨿽依古徳翻釋﹐後來宏傳法者臨咒﹐默隨意﹐不必局定﹐應講不講﹐孔子云﹕可與言而不與之言﹐失人﹔不可與言而與之言﹐失言﹔智者不失人﹐亦不失言。故孟子有五種教﹐有五不答﹐《楞嚴經》中亦四種說。密部不翻﹐爲推伏諸魔﹐外也。前所開明三教義﹐皆爲法中緊要﹐特於咒首預表出之。圖哆曰﹕只在虛寂恆誠﹐能遵無失﹐無不神驗﹐萬無獲戾也。

《五會眞言注》曰﹕所以有五會者﹐《顯密圓通》云﹐藏經神咒不出五部。一佛部﹐謂諸佛咒﹐二蓮華部﹐謂諸菩薩咒﹐三金剛部﹐謂諸金剛王咒﹐四寶部﹐謂諸天咒﹐五羯磨部﹐諸鬼神咒。前壇室中五佛表五部主﹐又五佛卽﹕佛部觀音﹐蓮華﹐菩薩部﹐金剛藏﹐金剛明王部﹐釋梵寶生﹐諸天部﹐頻那夜迦﹐羯磨鬼神部。此之五會﹐諸五部咒悉總持也。又香花缽鏡﹐每十六者﹐亦《金剛頂瑜伽經》中說受十六大供養也。

《一會眞言注》曰﹕瑜伽中有四種念誦。一音聲念誦﹐出聲念也﹔二金剛念誦﹐合口默念﹔三三摩提念﹐心念者是﹔四眞實義念﹐如字修行。又或開五。一出入息誦﹐想咒字﹐義隨出入﹐息息出字﹐出息人字入字﹐字朗然﹐如貫明珠﹐前後無閒﹔二瑜伽持誦﹐想心月輪內外分明﹐咒字次第從前右旋﹐周布輪緣﹐終而復始﹔三金剛持誦﹐口中微微默轉﹔四微聲持誦﹐字字分明稱念﹐但令自耳聞之﹔五髙聲持誦﹐令他聞之﹐滅惡生善﹐詳金剛頂五字準提等經。如意寶中經﹐妙住菩薩問﹐持此總持玉章句﹐何因不見三世諸佛﹖佛言以住業故﹐疑未斷故﹐有爲心故﹐無方便心故﹐若能心無疑惑﹐決定專注﹐是名眞實持者。又妙臂菩薩問持誦眞言﹐不能成果﹐爲法力無能耶﹖所作非時耶﹖種性非性耶﹖眞言缺利耶﹖修持輕慢耶﹖供養不具耶﹖金剛手菩薩答﹐修眞言行求成就者﹐應當離諸煩惱﹐起於深信發菩提心﹐重佛法眾﹝眾卽僧也﹞﹐遠十惡業﹐離邪見网﹐行十善法﹐入大曼挐依阿闍黎﹐決志勇進﹐懺悔宿障﹐助伴同行﹐供養虔潔﹐眞言無訛﹐今不如法﹐豈應驗耶﹖下云﹐縱經飲酒啖辛﹐種種不淨﹐破衣無壇﹐佛天不將爲過﹐此皆如來隨機說法﹐令得四悉益也。不可疑執﹐自成其失﹐名爲毗盧眞法會﹐謂如十二法門﹐密言皆一毗盧眞心法身所流演也﹝懷師標云大毗盧法會﹞跋

謹按是經﹐佛曰持世﹐蓋猶我宗之醫世﹐乃有身治世寧之義。其義創自薄伽梵﹐爲世宣說持世陀羅尼文﹐佛釋迦承受﹐妙月長者四眾宗之﹐廣爲宣說﹐流傳震旦﹐始自我國貞觀閒也。持行功法﹐至簡極易﹐非薄福得聞。然無智愚能具信心﹐受持極驗﹐何以故﹖太乙有言﹕心卽天也﹐身卽地也﹐念卽人也。如是體之﹐三才一身也﹐原人一身﹐自心以上曰天﹐自心以下曰人曰物﹐自腹以下曰地曰海﹐而心能包身﹐身能容念﹐故身亦名世﹐世身身世﹐不二不一﹐蓋謂主夫世者惟人﹐主夫身者乃念﹐而念承夫心﹐心承夫天﹐身承夫地﹐地天無心寄心於人﹐故人得爲造化主﹐人自小視身心耳。我師野怛婆闍曰﹕汝祖泥丸李翁亦謂往昔薄伽梵憫世溺情﹐故爲宣說持世陀羅尼﹐不外靖身靖心靖念而已。誠以身卽世也﹐世卽身也﹐學知靖念則心自淸﹐而身自修﹐世有不治乎哉﹖我師又曰﹐道祖純陽翁不更有言乎﹐匹婦銜冤﹐三年不雨﹐可悟劫厄頻仍﹐造物無心﹐不過因物付物焉耳。噫﹐身同心同﹐能如妙月信承﹐更廣宣說﹐世自承化﹐凡諸有情咸得利樂﹐人非人等咸皆歡喜﹐無啟毀越﹐咸悉如意﹐直在剎那間者﹐以此陀羅尼流自薄伽梵心﹐音韻微妙﹐有感斯應﹐我師玄論如此。道光甲午冬至日嗣宗弟子閔眞仙拜跋於舜湖菊隱居。佛說持世陀羅尼經注三藏法師玄奘譯發僧際蓮注大覺曰﹕佛卽事開講曰說﹐卽境庇護曰持﹐巨持三界﹐細持一身﹐內典統名曰世﹐其旨玄矣。陀羅尼﹐梵語。先師野怛婆闍﹐西域月人支人﹐曾語際蓮曰﹕斯世如來廣大無閡圓滿無上心法﹐卽三字解之圓淨無閡﹐曰陀賅括無隱﹐曰羅威慧無際﹐曰尼體此持世經文。三字奧妙﹐已可推測也。个中作用﹐已泄八九。汝知道以身體﹐行以心宣﹐內外感應﹐堪步妙月後塵。所欠往昔苦行不及耳。內典經屬顯部﹐體諸身﹐故咒屬密部﹐行憑心志﹐故非有祕奧匿其中。先師之言如此。先師元時由月支進中國﹐駐雞足山。順治十三年受道戒於國師昆陽王先生﹐至乾隆壬子歲示寂。其論皆見道之言也。竊按﹕經也者﹐聖凡共由之徑耳﹐不誠莫誦﹐誠非齋沐之謂﹐能如妙月長者之素行﹐不齋亦齋矣。然未有遵奉佛行而身不齋戒者﹐所貴能存普心而志願歸一﹐更置功驗於不問﹐庶幾近焉。寂體師訓﹐謂當道以身體﹐行以心宣﹐論極玄而義極切者﹐蓋三界與吾身同一眞一所生﹐而各有一眞一自存。以三才統言之﹐兩大眞一全寄於人﹐以身而言乃寄於心。故若卽心以宣﹐个中感應﹐不出个中﹐口誦心維﹐應感自速。蓋三界一大心境耳﹐通之者意也﹐意非心音乎哉。顯部示人持誦﹐此卽密部極玄祕訣也﹐人特自小其心與身耳。今按妙月長者於授受之際﹐合掌恭敬右繞世尊百千匝已﹐頂禮佛足歡喜而去。佛卽告阿難﹐謂彼長者諸庫藏中今悉盈滿﹐乃屬長者能發宏願﹐廣爲他說﹐利益安樂有情﹐更知求佛護念所致。按其行止﹐蓋已卽身而事者矣。際蓮竊更有會焉。先師太虛翁曰﹕西教《持世陀羅尼經》﹐薄伽梵應時﹑應地﹑應人而出西域﹐如是見聞﹐錄載今之烏魯斯﹝按烏斯國卽今俄囉嘶﹞。卽古憍餉彌國﹐往昔有居士名號妙月﹐感致薄伽梵帝親降維持﹐故攺今名﹐蓋志幸也。中夏得傳﹐尙自唐貞觀。始正值李唐極盛之世﹐玄奘法師得聞而譯﹐第藏內府﹐未聞廣爲宣傳﹐有負如來慈旨者﹐蓋僅視爲致盈倉庫耳。其時正值富庶﹐故以爲事非急務﹐不爲廣宣﹐先師嘗惋惜之﹐際蓮憶及﹐乃爲之注﹐且壽諸梓以公同志誠持云。如是我聞謹按自此句至白佛言﹐皆屬尊者阿難憶記之言﹐如是兩字爲全經總冒﹐又爲往古事實。阿難融會而述之﹐故曰如是。我﹐阿難之自稱。曰聞﹐則賅所見矣。內典起句皆用之。一時薄伽梵按曰一時者﹐謂非時時得見得聞之意。蓋自過去世歷至現在世﹐才見才聞之時﹐已踰十二萬年之久﹐志有無盡善幸之義﹐故曰一時。薄﹐淩義也﹐伽﹐三界也﹐梵﹐炁也。是言釋迦如來之徳之得﹐乃已超淩三界梵炁之上﹐始自乘時開化之義。在憍餉彌國在﹐一時所到處也。憍﹐虛奢侈飾之謂。餉﹐糧餉度用也。彌﹐大不檢收之義。梵音彌糜通﹐糜費糧餉之謂。國﹐國土也﹐言佛所臨之國﹐風俗虛奢侈飾﹐故其度用糜耗﹐幾無底止也。如來憫之﹐爲降其國﹐蓋懷挽救之念焉。建磔迦林迦﹐香木﹐樟桂之屬﹐枝椏盤曲而扶蘇﹐葉冬不凋者。磔﹐石紋碎裂而有底面﹐堪以取疊﹐築障注水者也。如來卽其林建築休止﹐國人所棄之地也。與大苾芻眾五百人苾芻﹐梵語﹐華言有徳。比邱能甘艸衣木食﹐將證菩薩果者﹐故曰大苾芻。三人曰眾﹐玆曰眾五百人﹐則有一千五百比邱﹐將證大善知識者也。記者記之﹐故曰眾五百人。俱菩薩摩訶薩言佛與此大苾芻及眾五百人﹐皆是菩薩摩訶薩也。菩薩摩訶薩皆梵語﹐華言正等正覺菩薩是也﹐大而無比。善知識乃爲摩訶薩﹐是言現在從處﹐眾等之功行﹐得有如此地位者﹐蓋志勝會也。過

過﹐過去世也。記者﹐記此從佛之眾﹐現世證造﹝去聲﹞﹐乃爾必具大夙根﹐蓋欲追溯前世因也﹐下文所述者是也。俱胝數俱﹐猶言皆也。行大苦行﹝去聲﹞﹐日胝數﹝入聲﹞﹐言非一世一行﹝去聲﹞也。按胝乃腳﹐不離地面起數﹝去聲﹞﹐重﹝平聲﹞其勞可見﹐而無非以救濟爲身任者也。及諸天人阿素洛等無量大眾及﹐與也﹐同也。天人者﹐貴顯﹑上人﹑王子﹑王孫﹑公卿之屬是也。阿素洛由貧而致極富﹐爲世掌財之人﹐沒證五路財神之屬是也。曰等無量者﹐言其貴富之福﹐均等無量者也。溯此佛眾具有此因﹐咸集於此﹐成此大勝道場。會眾原佛會眾﹐夙因乃爾。前後圍繞是記錄道場初結之規模﹐蹌蹌濟濟﹐有儀可象﹐足振佛威﹐遂有下文之勝因啟﹐而佛法乃宏矣。時彼國中有一長者時﹐此時。彼國﹐憍餉彌國也。長者﹐居士慈善之稱﹐非必以其年老也。曰有一者足徵﹐不可多得之義。名爲妙月卽其自命之名﹐長者之胸懷可見矣。容範溫華儼然一菩薩矣。志願閒遠直是大善知識。男女僮僕﹐其數眾多此足徵長者原是彼國巨室也。則其食指浩繁可想見矣。卽此家境﹐而能容範溫華﹐志願閒遠﹐不亦難乎﹗惟能閒遠﹐故能溫華﹐其學問蓋已超凡矣。於佛法僧﹐深生敬信得致閒遠二句之力﹐俗子見地更增一層不自在矣。來詣佛所詣﹐至也。所者﹐磔迦林也。頂禮佛足五體投地曰頂禮。佛足﹐佛前也。西禮有捧足之儀﹐所以叩安請誨﹐﹐乃卑幼見尊長必有之禮﹐長者以君父師禮見也。繞百千匝﹐禮畢而繞者﹐不以現在佛奉﹐蓋以如來奉之﹐謂意繞身繞皆可。據鄙見﹐竟屬身繞﹐蓋純以神會﹐亦不自知其所以然。佛與佛眾亦自渾穆若不覺﹐不覺而覺﹐才爲佛會﹐可以意會﹐不可言傳。記者以如是見﹐卽以如是述焉。是故讀經全貴意會而神領也。夫下句亦當作如是領會﹐並無矚目以注﹐瞠目而立﹐而又不妨瞠目矚目﹐學者體此﹐神領則得矣。長者之得佛﹐應不在後之問答﹐而在此繞與下句者也。卻住一面住﹐住繞也。繞﹐周見。佛如是繞住百千匝﹐如紅孩兒參參見佛之義。合掌恭敬住住若此﹐非謂百千匝後放爾也。而白佛言至此方眞見佛矣。向之百千而住﹐住住所見乃見佛儀﹐未見佛頂圓相﹐至此始見﹐乃可對佛而白矣。世尊此一稱﹐不從凡口出﹐不從凡心出﹐乃從長者眞一中吐出。凡人聽之﹐一如常音﹐如來聽之﹐直透佛心﹐所謂感也。欲聞如來應正等覺﹐少所疑事如來乃指過去世。佛不是釋迦如來。按佛爲西方聖人之稱﹐是現在世之聖人﹐而已上升者乃稱如來。蓋與虛靈之性不二﹐無有生滅﹑存亡﹑去來等等。《金剛經》云﹕如來者﹐無所從來﹐亦無所去﹐故名如來。應﹐指感應者而言也。正等覺﹐猶言正等正覺﹐則其所感於如來﹐如來因感而應﹐微妙莫測﹐不能無����也。少所疑事﹐言少有所疑之事﹐猶云不敢多問﹐卑遜語气也。蓋以所感而應﹐其事甚確﹐而非常理所得測者﹐長者疑其中別有奧妙﹐不可顯傳﹐故叩之如此。餵下辭句﹐是恐佛不容問﹐故先以欲問情殷自陳乃爾﹐是正長者信疑交戰之眞情也。惟願大悲垂湣聽許不曰大慈而曰大悲﹐長者可謂知所問矣﹐蓋以三教所事﹐無非心法﹐與心不二者﹐謂之慈﹐於心未愜者謂之悲﹐長者以昔所聞﹐實非虛妄﹐內問之心﹐猶有未安﹐似宜另有功法﹐致與心合者﹐故以大悲二字透懇慈示云。爾時世尊哀湣彼﹐故以慈軟音告言此二句記者之言。竊按世眾罔知自護﹐世尊哀憫久矣﹐復經長者百千匝饒﹐定靜乃請﹐其情切矣。世尊滿腔慈悲﹐感長者之誠﹐乃有此應﹐是亦心法之出於自然者﹐舊解謂恐阻抑﹐故以慈軟音出之﹐是出有意﹐猶淺之乎﹐測如來者晉味下文可見矣。長者體佛以此兩字稱之﹐憫固十分﹐敬而重之﹐亦有十分﹐純自个中流出者也。恣汝意問﹐吾當爲汝方便﹐分別令汝心﹝喜﹞此所謂慈感慈應﹐慈之用大矣哉。愷切慈祥﹐天神敬仰﹐於此見矣。時彼長者歡喜踴躍﹐稽首作禮﹐合掌請言竊按﹕長者之歡喜踴躍﹐爲世之心居多﹐非專爲己也。世尊﹐云何善男子﹑善女人﹑諸貧賤者可得富貴﹐諸有疾者可令病愈﹐諸有罪者可令罪滅﹐諸危懼者可令安樂﹖按此四者﹐乃屬善男善女﹐似有夙因於其間﹐但挽回非一﹐而於富貴曰可得﹐於疾於罪於危懼﹐皆可令愈令滅令安樂﹐佛無誑語﹐蓋其閒自有妙因得以轉移﹐或更別有妙道感通造化者﹐是皆不可不問之隱情﹐長者故有此切問焉。爾時﹐世尊知而故問曰知故問者﹐以佛六通具足﹐應﹝平聲﹞無不知﹐意必藏有玄義﹐際蓮以爲是道極玄﹐待申乃傳﹐蓋非適然感應﹐卽可密授﹐然當揭其誠﹐悃悃達天﹐應三界僉聞而後宣之﹐具有移星易宿﹐反復造化之道﹐天地鬼神承運而已。斯權斯柄﹐惟眞一操之﹐不有毗盧遮那如來爲之主事﹐終不濟者。世尊意中﹐以此大事因緣﹐十二萬年乃得一傳﹐不可艸率﹐自此傳後﹐其事其道﹐當載大藏﹐何可心心默諭﹐不集三界天龍神鬼﹐人非人等﹐悉同證盟乎。然不有章奏符籙於其間﹐自此日後當以磔迦林爲壇﹐而卽設人神捨斡旋造化﹐總之不出佛說。其時世尊蓋爲萬世說法﹐有不申不行之義﹐故有此問。際蓮曾以斯見白之先師﹐先師欣然起爲摩頂者三﹐事在乾隆壬子之秋﹐先師手識於雞足山龍樹山房。是經之後忽忽三十七年矣﹐戊子秋﹐因注是經﹐憶錄於此句之下﹐蓋識忽不循事之罪云。長者﹐何緣作如是說體味長者兩字﹐而出自佛口﹐中含玄義﹐蓋示無長者之心之行﹐不能有此宏願﹐何緣兩字更含警覺義﹐世尊得授斯道於過去世﹐薄伽梵緣印證長者﹐現在發願因緣﹐開後長者所請方便緣。際蓮不覺爽然若失﹐恍悟何緣兩字直是當頭棒喝也。證果髙下於此定矣。時彼長者重白佛言按長者不復恭敬攺容而但重白﹐是未悟世尊含有極大慈望﹐不白舊省﹐此又記者深爲心惜﹐故如是直書之。余於上文知而故問句﹐省得玄機也。先師曰﹕如是如是。故自此重白﹐呈露我等二字﹐佛固知之﹐而必使彼自揭之者﹐將以祛其自利之見有也。世尊﹐我等在家﹐多諸眷屬﹐資財乏少﹐難可周濟﹐又多疹疾﹐罪累危懼﹐故請世尊開示方便竊按長者所言﹐閱歷如此。聞有方便法濟﹐下文所言﹐未之得聞﹐故請開示。先師曰﹕長者之心慈矣﹐願亦宏矣﹐情亦切矣﹐能含曰我等﹐而曰三千大千﹐如是無量無數﹐實可哀憫。願爲無量恆河沙世眾生哀請云云﹐則宏願直等世尊矣。惜長者願猶未及也。令貧賤者得大財位﹐周給親屬﹐廣修惠施﹐饒益一切﹐倉庫無盡。令有病者四大康和﹐勤修善業﹐身心無倦﹐令有罪者速得除滅﹐身壞命終﹐身於善趣﹐令危懼者身心安樂﹐親近供養佛法僧寶﹐速證無上正等菩提。按四令字似權在我﹐蓋必有道法在焉者。長者未聞﹐故願開示。爾時﹐世尊告彼長者世尊願普告善男子﹐而特於長者發其端﹐故向長者言之。善男子按佛此稱﹐意非專告長者﹐槪喚與佛眾﹐凡夫﹝音扶﹞心善行善之人﹐皆許問之﹐蓋以此念此行﹐人人應存應行﹐而惟善男子能存能行耳。故不呼長者﹐而呼善男子﹐正以示普度有情之初願也。不言女者﹐言男而女在其中﹐觀大士可見矣。先師雞足道者曾如是言也。我於過去無數劫前﹐遇佛世尊﹐名持金剛海音如來按密部記﹐由載古佛世尊﹐名持金剛海音如來﹐創唱持世陀羅尼﹐音徹性海﹐卽今星宿海﹐不見喉吻﹐振振上天下地﹐霎時震動﹐過無量劫說法﹐中印度釋迦如來於古佛世尊﹐時名勇精進尊者﹐實得其傳。越一十二萬年﹐釋迦如來道成開化。憍餉彌國﹐卽今俄魯斯。如來休於磔迦林﹐知時已至﹐乃授其國善男子﹐名妙月尊者。阿難記其事﹐初名《妙月長者問》﹐乃入大藏﹐今名《佛說持世陀羅尼經》。鳩摩羅什譯之祕﹐未入藏。玄奘法師重譯之﹐始入震旦國﹐吾國得傳。是實卽自妙月長者始﹐爲我世尊口授云。謹按﹕不見喉吻振振﹐古徳謂是瑜伽持﹐先師雞足道者曰﹕否﹐是名三摩地持。蓋謂音由性發﹐咒以心宣﹐內外通感﹐天人乃合而應驗。以是得﹐得乃非妄﹐是眞不傳之祕﹐惟西教逗其機者﹐金剛海音四字也。先師曰﹕是音透自性天﹐吾宗名曰玉音﹐按卽眞一。三才賴以安﹐三田無一謂之行屍﹐音之用大矣哉。西教化人之神﹐皆此金剛海音也。按此過去世尊﹐卽毗盧遮那如來化身。又曰﹕經文古本﹐余少時曾見於摩利支天宮。宮爲唐公主所建﹐憶此句下應字﹐直接『爲欲』句﹐『爲欲』句上無有『正等覺』句二十六字﹐想增自宋代注文﹐訛入經文﹐有失世尊自述語義。蓋此二十六字﹐頌詞也﹐世尊豈肯自頌﹐恐落半明眼人口實﹐故爲一訂﹐然削則不可。應正等覺﹐明行﹝去聲﹞圓滿﹐善逝世間﹐解無上丈夫﹐調禦士天人師佛薄伽梵按此數句﹐卽頌如來於無量劫前﹐過去世中﹐苦行之誠感也。則此四十二字﹐乃世尊頌如來。如是﹐可不削矣。爲欲利樂諸有情﹐故說陀羅尼﹐名曰持世﹐我時聞已﹐歡喜踴躍﹐受持誦讀﹐廣爲他說﹐利益安樂﹐無量有情申說如來並無一念涉己﹐出示長者﹐念念常存護世﹐不有自蘇心﹐世尊知其未能如佛﹐故有長者何緣之問﹐長者若能惟知有世﹐棲棲惶惶﹐感應必亦無量焉。際蓮故謂同一發願﹐同一承當﹐而證果髙下可定也。由是因緣﹐福慧增長﹐速證無上正等菩提﹐爲諸天人說微妙法﹐今爲汝說此陀羅尼﹐汝天人等﹐皆應諦聽﹐聞已受持﹐廣爲他說﹐此咒神力不可思議﹐今諸有情﹐皆獲利樂曰由是世尊卽一己所得所證﹐以獎以勸﹐而又標出因緣兩字﹐則所得所證﹐乃有由咒不由咒﹐不由咒而由咒﹐一字玄奧﹐躍然徹現﹐而上文所問之何緣兩字﹐一點靈犀﹐上徹九宵﹐下徹九泉﹐願者聞者聽至此節﹐莫不怦怦自問﹐勸者勸﹐勉者勉矣﹐世尊之善教如此。陀羅尼曰解見山。蘇魯閉蘇也者﹐蘇其困而醒之之義﹐是通篇之主腦。魯也者﹐暗鈍枯索之貌。閉也者﹐艱難厄困之境﹐運當凋敝之際﹐世況如此。曰蘇者﹐如來普濟之心﹐願務令暗者啟之﹐鈍者利之﹐枯者澤之﹐艱難厄困者﹐一一令入安樂泰亨之地﹐是爲菩提之正覺﹐出自人身固有之本心﹐特爲見聞所感發﹐所謂良知良能也。下文乃蘇字之作用。个中玄理﹐無非迎機而導﹐法無定法者也。跋達邏筏底韓詩云﹕『不由蹊﹐遂而涉』曰跋﹐又《集韻》與跟同﹐行不正也。《玉篇》﹕底﹐止也。邏﹐周徧也。筏﹐渡濟用﹐編竹爲之﹐以載人物者也。岐津處多不邏設筏﹐其爲救也不周。設邏乃爲普﹐而所救無遺﹐言眾生迷罔﹐不由正道而涉﹐廣設筏以達之﹐乃得所止﹐卽境諭心﹐卽具諭法也瞢揭麗

有目不自見曰瞢﹐以諭迷昧之困庶﹐有筏不知登渡者。揭者揭其障蔽﹐則筏見知登。麗也者﹐《易離卦》﹕離﹐麗也。如日月之麗乎天﹐以諭明義。又《釋名》﹕麗﹐離也。一目視天﹐一目視地﹐目明則能分離﹐所視不同﹐無不照也頞折麗頞﹐獸名。形似猴﹐見物則笑﹐遇人則佯死﹐因而被執﹐性善自欺﹐以諭憍習皆眾庶也。折﹐磨折﹐言此憍性如頞者﹐不磨不明﹐不知攺也﹐故曰頞折麗。此句重在折字。頞折缽麗折﹐層疊屈折﹐多加折磨之義。缽﹐金器﹐中空而口圓﹐內典以諭人性者。如此頞性之庶﹐本性已失﹐不疊折磨﹐此性不復﹐性復乃麗矣。此句重在折缽兩字﹐較上句加深﹐謂重疊折之而後性光可復也嗢伽折尼嗢﹐嘔吐而無物吐之聲﹐諭傾吐懺悔也。伽也者﹐眞土眞意是也。折解見上。尼﹐西域天日君師統呼曰尼﹐言令發露眞意﹐向尼懺悔﹐受折之義﹐此句重在嗢伽兩字。嗢鞞達尼鞞﹐鼓名﹐西域用以自首罪愆之器也。達﹐達其懺辭於天日君師之前也。此句重在鞞達兩字﹐如是嗢鞞懺禱﹐乃誠可邀天日君師慈鑑矣。此句以下﹐乃貼天日君師一邊說﹐味其語趣自見矣。薩寫罰底薩﹐乃情覺﹐非妄覺也。寫﹐瀉也。罰﹐折磨。底﹐訓止﹐又下之盡處爲底。言爲民上者﹐當以洞悉下情爲得﹐蓋以其懺悔寫心之辭薩光洞燭﹐而原宥之﹐則罰可止也。馱娜罰底馱﹐驢馬任負之貌。娜﹐穉女之稱﹐孅弱無力者也。謂受罰艱苦之人﹐如無力而負重﹐以諭困乏眾庶也。言天日之光洞照﹐下民疲乏困頓之可哀﹐鑑其懺悔而罰卽止﹐爲民上者卽天日也﹐當折之於前﹐達之於後﹐有儒宗所謂『使先知覺後知﹐使先覺覺後覺』義。味後呾字乃見矣。達那罰底達﹐申達﹐乃貼爲民上者說。爲達毗盧遮那如來也。那﹝去聲﹞﹐猶言他也﹐是指受困受罰之難﹝去聲﹞庶也。蓋爲申達難庶﹐代首於如來也。此中有牖啟功用﹐其旨深矣﹐其用玄矣。可以意會不可言也。按此句重一達字。室利沫底室﹐身也﹐家也﹐世也。利﹐利益也。沫者﹐潤義也。沫底﹐猶云潤到底﹐澤莫不足義。言爲申宥兼乞準﹐卹於如來也。按此句重一沫字。缽拉婆罰底缽解見上。拉﹐曳而出之之謂。婆﹐普也﹐大也。是言難庶受罰之婆也。能復性光則自拉脫法网矣。卽屬上文達那之義。言施恩沾沫而利益之﹐則拉出陷溺之眾﹐而性光發現﹐罰乃止矣。此旣富方谷之理﹐按此句重一缽字。罯沫麗罯﹐中心昏昧不知謀生﹐一輩施佛法以沐潤之﹐而後可通其慧光﹐使得明麗。按此一句﹐重一麗字﹐而沫義爲尢重。下句亦然。否則救世不暇矣。暇治禮義哉。毗沫麗﹐毗﹐外障重重﹐澤不及沾之輩﹐較諸罯者更可憐憫。必須沫麗交濟﹐勿令消耗施麗﹐功法尙在下文也。魯盧蘇縷魯蘇﹐解見上。盧﹐身也﹐家也。縷﹐絲縷﹐諭生路之微也。蓋言知守魯以嗇其盧﹐則絲縷可望蘇息之義。按此句重在魯盧兩字﹐而中有教誨之義也。波毗沫麗波﹐恩波﹐此承上文毗字來﹐言其外障重重﹐有如經文所言﹐多諸眷屬﹐又多疹疾﹐罪戾危懼者。蓋毗不過處境疊厄﹐而非如額之性施之恩波﹐而能魯盧蘇縷﹐則沾沫潤澤﹐正以開其本性之光﹐不至淫佚忘善而蔽其麗﹐爲人上者養之﹐又當繼以教之。故此一句重在麗字﹐而語意貼天日君師一邊也。頞捺捺悉諦頞解見上。捺捺﹐猶言從重﹝上聲﹞重﹝平聲﹞磨也。謂若頞輩則須如此﹐如此乃明悟焉。悉﹐明也﹐悟也。諦﹐性也﹐根也﹐源也。此句重在悉諦﹐而致使悉諦功法﹐在此捺捺兩字。能令悉諦頞度﹐而願乃圓焉。毗呾悉諦毗解見上﹐是爲境困者咀呼而醒之也。毗非頞比﹐一喝便醒﹐厥諦自能悉也。毗濕縛系始濕也者﹐因波潤而深受累﹐一若迷霧﹐然則本性轉蒙﹐沈溺如縛系﹐由波沫始矣。世上苦人多毗者是也。施之沫以開其麗﹐教之守魯以保其麗﹐頞則須捺捺﹐毗則不盡須捺也﹐一呾便醒。旣沫之醒之﹐而又懼其因波沫而沈溺﹐爲濕所縛﹐仍失悉諦﹐轉爲受困之始也。數句文義﹐貫注佛之憂民。如此皆爲民上者說法。《國語》﹕沃土之民﹐不才淫也。此濕縛之旨。犭央矩麗犭央﹐獸名﹐形似狐而善忘善睡﹐因而受殺﹐諭夫喫若不記苦一輩。法惟示一矩字﹐導入通衢﹐行人不絕﹐則不致昏睡焉﹐故此一句重一矩字﹐下句亦然。茫矩麗茫者﹐莽莽蕩蕩之謂﹐不識方向﹐不辧徯徑﹐如來憫之﹐故亦以矩字導之。犭央者不知所戒﹐莽者不知所守。矩﹐禮法也﹐納民於軌物﹐所以拯其濕縛之苦也﹐範以矩﹐則不迷而麗矣。毗毗謎﹐杜杜謎﹐呾呾麗此承上說來。《頭陀寺碑》﹕杜口毗牙﹐不言而默﹐諭之之意。曰毗毗﹐曰杜杜﹐皆古法﹐如來以爲非法﹐適見致入謎妄者﹐不如呾義之無流獘﹐第非一阻便可了事﹐故曰呾呾麗﹐猶言呾而又呾﹐是卽儒宗耳提面命之義。呾洛呾洛洛﹐水名﹐其源自昆侖﹐發星宿﹐穿龍門﹐達經洛陽而入海者﹐蓋諭性學大道也。呾而導入﹐乃爲願圓。又洛與絡同﹐水澑下之貌。又《春秋說》題辭﹕洛之爲言﹐釋也﹐言教人者﹐當不厭絡繹﹐受教者﹐尢當知尋繹﹐故曰呾洛呾洛云。罰折麗﹐罰折麗是言悟於呾而尋繹者自省之詞﹐謂昔遭責之疊加﹐正是天恩﹐不折不省﹐乃大悟之見解﹐如來呾願可冀圓焉。此感服語﹐故重言之﹐呾字之妙驗也﹐細味自悟。羯齒來羯齒來﹐罰栗殺尼羯齒來﹐咀嚼之聲﹐所以辧味也。重言之﹐味而又味也。栗﹐栗也。殺﹝去聲﹞﹐輕減之義。尼解見上。罰栗殺尼者﹐猶言罰知戒懼﹐罰便減除﹐皆是天日君師玉成之恩耳﹐正是蒙呾得悟者之言﹐細味旨趣﹐盡屬感呾罰之辭。如來述以纂入﹐稱陀羅尼者﹐寓有獎勸慈旨云。暱澀波達尼暱﹐親近﹐卽眷屬也。澀﹐滯而不潤貌。蓋指往昔之困境﹐眷屬所共受者。波﹐大潤貌。達﹐通也﹐因波潤而達於麗也。是代眷屬仰感尼恩﹐故曰暱澀波達尼也罰折洛達洛此洛字﹐從虛字解。言獲罪者罰折不停﹐如水之澑下﹐因呾而達者﹐恩波速被﹐亦無停滯﹐如水之澑下﹐灌輸溥濟也。此先困後亨者﹐喜幸之辭。娑揭洛娑﹐眾義﹐蓋指眷屬也。是有『一子成道﹐九族升天』之義。揭﹐揭開﹐蓋言眷屬皆屬揭通﹐如洛有喜出望外之意。揭之恩大矣哉。統屬追溯之辭﹐下文亦然。暱懼衫﹐呾他揭耽﹐頞奴颯沫洛暱解見上。懼﹐戒心也。衫﹐袒庇也。揭﹐揭示也。耽﹐泰也。頞奴﹐頞屬。颯﹐疾風也。沫﹐潤貌。洛﹐大通也。是言受罰眷屬﹐心知戒懼﹐則衫以庇之﹐呾以啟之﹐揭醒而安泰之。頞奴皆速得被澤﹐疾若颯風矣。呾他揭多﹐薩點颯沫洛多﹐定也﹐安也。薩解見上。點﹐點而破之也。是言呾義之利人如此﹐以其能覺照點醒耳。達摩薩點颯沫洛是言受罰眾庶﹐能因磨以達於麗者﹐賴有爲之薩點耳。此其所以速得沫洛歟。僧伽薩點颯沫洛僧﹐眾義﹐皈佛之凡夫也。是指感悟入道眾庶﹐向受困厄者。伽﹐伽藍﹐護道護法之人天﹐轉相情點﹐故得滿願若是之速﹐下文所言是也。呾吒呾吒吒﹐薩點之法音﹐重言之﹐蓋指薩點眾庶﹐互相勸戒﹐故曰呾吒呾吒云。譜洛譜洛譜﹐冊籍之屬﹐天神之所掌﹐徳隆徳替之名籍﹐一生言行﹐盡載是籍者也。洛者﹐注行絡繹不停也。譜刺譜刺耶刺也者﹐記功記過之神掌之﹐歲逢元臘﹐纂以申奏天曹﹐天曹憑以入譜洛﹐下發嶽瀆隍社﹐執以禍福﹐庶眾日時分量不感惑忒﹐所以持世者也。耶﹐疑辭。曰耶者﹐正言無可疑也。蓋言人徳有隆替﹐故譜刺有增減﹐疑無可疑也。是言刺無惑忒也。一說《周禮秋官》��注﹕刺﹐訉決也。倘譜洛冊中﹐訉有情應授比者﹐另入跋洛簿中﹐請旨決奪。跋洛跋洛尼跋洛也者﹐梵天制有援引情例﹐考卽西域核實之信冊總典。曰尼者﹐言入跋洛簿人﹐蓋經佛光普照﹐情有援引﹐上跋洛天曹掌之﹐下跋洛嶽瀆持之﹐而皆經尼定奪者。此尼字﹐乃指毗盧遮那如來也﹐不是天日君師。先師雞足道者所言也。先師月支人﹐陀羅尼曾經西域聖僧口授﹐其言可據爲證也。以下所言﹐皆屬如來玉音﹐世尊親承﹐摩頂而授受者也。蘇瞢揭麗先師曰﹕此句出自如來玉音﹐文思曲折﹐難可尋詳。順而體之﹐猶言蘇瞢者﹐揭之麗也﹔逆而體之﹐猶言麗揭瞢自蘇焉。左逆而體之﹐麗以蘇之﹐揭瞢之道也﹔右逆而體之﹐蘇以麗之﹐瞢揭則知自蘇矣﹔自中左旋﹐則言揭瞢非麗不蘇也﹔自中右旋﹐則言瞢揭得蘇﹐蘇乃麗焉。此皆持世度瞢之祕旨﹐會而融之﹐無瞢不度﹐度瞢之願﹐乃可圓焉。蓋已入跋洛籍中﹐佛發慈悲﹐猶欲蘇之揭之也。扇多沫底先師曰﹕扇﹐散也。藉物而散曰扇﹐猶搖扇揮風以散之之義。西域扇﹑散音同義亦同﹐此句散義當從扇。貼在爲民上者說﹐故當從扇義會也﹐寓有財散則民聚﹐句義多定也﹐定民心也。沫﹐沾潤貌﹐潤如甘露然也。因極得蘇之況。底﹐言止也。受困之眾眾如河沙﹐爲民上者財有分限﹐竭廩竭庫以散之﹐亦難具足﹐不過沾潤而止矣。故曰扇多沫底。謂當因民之所利而利之﹐使民揭麗﹐則自然罰底而安矣。故按陀羅尼全篇﹐以呾以罰以折爲用﹐其見遠矣﹐其旨深矣。瞢揭羅罰底先師曰﹕如來謂瞢揭則罰止﹐揭瞢可稍遲事哉﹗是承上句說來也。蓋以瞢之罰不罰﹐自天日君師﹐乃瞢者之自致﹐惟瞢故致罰﹐瞢揭罰自止矣。羅﹐包括之意﹐言大千之罰瞢﹐一揭而皆止也。此句佛旨﹐乃勉瞢者知自揭耳。蘇跋達洛罰底蘇跋達洛﹐持世心典﹐言警醒跋者悔過遷善﹐以達於洛冊﹐則罰止而蘇息也。先師曰﹕如來洞悉世因﹐有此愷示﹐蓋言難庶之罰皆有夙因﹐不發攺過宏願﹐敬持持世陀羅尼﹐罰無底止﹐蘇無日也。是其過去世中廣造剝侵﹐利樂一時﹐失性顚倒﹐罔識修省﹐病人危人﹐種種不善﹐故有此報﹐今欲得蘇﹐須誓反往行﹐下文所言是也。阿揭車﹐阿揭車﹐三沫閻意按此三句﹐乃承扇多之義﹐而貼在眾庶說。蓋以罰之所積﹐乃是往昔貪多吝扇﹐遂有無所不至﹐種種顚倒之行之念。車﹐載物之具。揭﹐揭而取之﹐藏諸倉庫。此曰阿揭﹐阿﹐無也﹐言不取藏也﹐重言之﹐其志堅也。三﹐西域三﹑沙音義同。言如沙數無量之義。閻﹐閻浮也。曰三沫閻者﹐言𨿽立願散財施濟﹐而物少世廣﹐則所利益於世者﹐沫而已﹐然人人如此﹐則閻浮者積沫成潤矣。故其施願亦甚普也已。是經文所言『廣爲利益無量有情』者矣。佛則更能廣爲他說﹐﹐因成正果。如來揭示三句﹐其心其願何可量哉。阿奴颯沫洛莎訶阿奴者﹐無功無過平人是也。知遵上三句而發願持行﹐得驗甚速﹐一如颯風也。沫﹐小潤﹐絡﹐大通﹐所祈之願也。莎詞﹐梵語速義也。阿罰刺喃﹐頞奴颯沫洛莎訶罰刺﹐記罪冊名。喃﹐所訂之案件也。曰阿罰者﹐猶言未照罰。刺喃所載﹐而罰能知。遵上三句﹐發願眞實﹐𨿽頞奴之爲﹐卽得沫洛﹐一疾如颯風雲。先師謂此罰刺﹐嶽瀆隍社掌之。缽刺婆幾﹝音殊﹞﹐頞奴颯沫洛莎訶缽刺﹐冊名。婆幾﹐簽名也﹐先師曰缽刺﹐毗盧遮那如來案下﹐率性天掌之原赦之冊也。原赦有六條﹐婆幾亦有原宥六條﹐分刊簽上。簽乃碧玉所制﹐得有嶽瀆隍社﹐情陳宥章﹐章達案前﹐如來準批﹐發率性施行﹐乃降婆幾﹐下行該管去處﹐便宜行事﹐莫敢違逆﹐違逆者斬。條文極祕﹐不敢泄﹐泄者斬。世之頞奴﹐知循前文三句﹐眞實發願﹐嶽瀆隍社﹐精詳考核﹐情確上奏﹐準則下降﹐照幾護佑﹐故得一疾如颯風雲。絰栗砧﹐頞奴颯沫洛莎訶絰栗砧﹐未詳﹐或謂疫癘死亡相枕之兆。核卽所謂絰也者﹐實也﹐蓋以表哀戚。栗﹐寒栗之栗﹐悚懼貌﹐哀懼皆悔﹐心之切者。砧﹐搗石﹐所以除垢而平之也。謂頞奴能發願哀懼痛悔﹐除其舊染﹐則沾恩澤甚速也。毗折閻﹐頞奴颯沫洛莎訶毗折閻者﹐猶言觸時觸處無非逆厄﹐乃是夙業沈重故爾。他人他時﹐逢凶化吉﹐遇難成祥﹐而此難眾當之﹐無不歷反﹐夫豈兩造之不慈﹐實由難眾夙生一味鬥智﹐不安分定故。其那時際遇﹐一若北荻庶眾﹐思衣衣得﹐思食食得﹐物物處處﹐思無虛思然。蓋此北荻庶眾﹐宿積徳厚﹐故有累行羅剎於中效力﹐事詳《阿育志》﹐正我兩造處報修福善庶也。今此難庶﹐乃系往昔極姦巨猾﹐性成一流﹐謫自有爲而爲善非眞善﹐兩造惡之﹐生奪其魄﹐故今難庶無不羣疑滿腹﹐眾難塞胸於前﹐遂至在在魯閉於後﹐然正兩造毗而折閻之慈旨﹐正以感悟難眾也﹐故有下句速脫之驗。薩縛薩埵﹐毗捺閻﹐頞奴颯沫洛莎訶薩﹐覺也。縛者﹐猶言綢也。埵者﹐障也。毗捺閻者﹐乃承縛埵兩義而言﹐蓋以頞奴自欺性成﹐故爾觸處情縛﹐無行不埵。造物憫之﹐乃有下句治法。是正卽縛而縛﹐卽埵而埵﹐使出毗捺而閻﹐歷經必悟﹐故有下句速脫之驗。此陀羅尼具大神力陀羅尼﹐解見上。具﹐備也。曰大神力﹐必有天龍八部﹑人非人等﹐尋聲應感之義﹐所以如是﹐乃是字字出自頂輪王﹐如來心吐玉音故也。若有善男子﹑善女人卽此見是平等法﹐不分男女﹐而所貴在一善字有也。至心受持﹐廣爲他說心曰至心﹐誠之至﹑專之極之意﹐受受之於師﹐持持之於心。他﹐世人也。說﹐說此陀羅尼也。諸惡神鬼﹐天龍藥叉﹐人非人等﹐皆不能害﹐諸利樂事﹐晝夜增長按諸惡神等﹐天地之煞气﹐亦元運中自然必生之气﹐兩大﹝下缺���﹞若能至誠供養三寶﹐念誦如是陀羅尼經﹐七晝夜時無暫闕﹐諸天龍神皆生歡喜﹐自來冥雨所須財谷。饑饉疫癘皆悉消除﹐所有罪障無不殄滅﹐一切危懼並得安寧﹐福慧漸增﹐所求如意﹐速證無上正等菩提。﹝���上缺﹞尼炁爲媒﹐集招三才﹐眞元暫注﹐一地財庫﹐等等立自充盈﹐。是大道﹐原非法用﹐佛之慈旨﹐令世信佛﹐因完佛性耳。要知三才一性所生﹐世間財寶﹐何一非此眞元所結﹐而元乃一生﹐萬世世眾﹐能悟是旨﹐皆崇佛性﹐方合世尊度人無量之慈旨慈願也。三閻浮世無量有情﹐悉沾衣食之惠。世尊視之﹐直如吾輩缽飯杯水﹐濟一窮黎饑渴﹐佛量豈止如是小惠哉。而經文卻正娓娓言之﹐蓋爲世人說法耳。然或徒知佛量﹐妄誇虛願﹐鄙是說爲小道﹐棄而勿學﹐是頞類也矣。切戒切戒。請體陀羅尼文﹐頞奴度之﹐頞勿與度﹐可不戒哉﹐苟不戒哉。爾時﹐佛告妙月長者﹕汝應信受此陀羅尼﹐憶念誦持﹐廣爲他說﹐所求利樂﹐無不諧遂。上文世尊因感長者誠請﹐爲述往昔受授﹐乃世尊親歷實驗也。不惟啟信於長者﹐所以感發在會佛眾﹐及諸天人人非人等﹐普發慈心慈願也。至此節乃呼長者﹐曰汝應信受者﹐世尊含有慈旨﹐謂如長者往昔願行﹐始可信受﹐所以飭勵佛眾﹐各惇素行耳﹐故曰汝應信受﹐又曰憶念誦持﹐再曰廣爲他說﹐末曰無不諧遂。是卽長者以喝佛眾﹐意在念普乃能圓願焉。時彼長者聞佛所說﹐歡喜踴躍﹐而白佛言﹕我能受持﹐廣爲他說﹐利益安樂無量有情﹐惟願世尊慈悲護念。謹按﹕長者聞說直任何等勇往﹐信之極﹐願之宏﹐其所由來者漸矣。而猶願世尊護念﹐知其中更有不可思議之神力在焉。而竊恐自身三寶有不逮處﹐故有願護之請﹐長者之眞實語。世尊告曰﹕如是﹐如是佛之慈允﹐固非漫許﹐然隱有妙義在焉。凡行一事﹐气以承之﹐見餒气亦餒矣。佛之慈允者﹐以壯長者勇承之气耳﹐其實無佛護念﹐行必有成﹐所當戒除者﹐餒字也。儒書不云乎﹐舜何人也﹐予何人也﹐有爲者亦若是。蓋有气焰以取之也。其故何﹖信以成之﹐信深气自壯矣。如來亦秪增其信受二字耳﹐先師之論如此。時彼長者合掌恭敬﹐右繞世尊百千匝已﹐頂禮佛足﹐歡喜而去西教恭敬必合掌﹐蘊有妙義。人心發竅於兩掌心﹐兩掌合則心一而神凝﹐故禮必合掌。玆曰右繞者﹐天道左旋﹐地道右旋﹐弟承師授﹐而行宜從地道﹐故從右旋。學者承事發端﹐此義不可不明。按繞世尊百千匝者﹐已得卽身持世之義﹐其時長者此身已化三閻浮世﹐存此生气﹐隨旋化運﹐繞至百千匝﹐已火候足而生炁具足﹐乃禮佛足﹐謝佛慈護﹐卽辭佛歡喜而去。蓋知神效已驗﹐而他人未知﹐例應祕密﹐故辭無一語﹐渾穆之義。應如此而心知已驗﹐不免露此歡喜﹐是皆有妙義﹐當領會。先師之論如此。爾時﹐世尊告阿難曰﹕妙月長者﹐諸庫藏中種種財谷﹐今悉盈滿。世尊獨告阿難者﹐阿難爲佛首座﹐而博聞彊識﹐今信心默諭﹐得如長者﹐阿難未曉其意﹐未知問也。將以啟其問難耳。正爲普飭佛眾弟子發願受持地也。尊者阿難歡喜白佛﹕何因緣故﹐妙月長者諸庫藏中歘然盈滿﹖蓋疑別有感應是也。而集生炁以生﹐可以心授﹐不可言傳﹐非不會及﹐知佛不說﹐故有此問。尊者意中﹐蓋欲示聞盡人能行﹑能驗之妙義耳。佛告阿難﹕妙月長者﹐聞我所說大陀羅尼﹐深信歡喜﹐受持讀誦﹐願爲無量有情宣說﹐由斯福力﹐庫藏皆滿世尊果以盡人可行告知﹐是之謂使由而已。先師謂不泄而泄﹐而泄在此陀羅尼三字。一道陀羅尼文已成碎錦﹐乃爲一盒陀羅尼﹐所謂物物一太極。統而持之﹐不著文義﹐但用字字在渾穆光中流出。此持陀羅尼不傳祕訣。生生眞元﹐不生而生﹐不住維持﹐是卽集義之道。諸庫藏盈﹐特个中之一驗﹐修到彼岸﹐自證佛果﹐不過完全得陀羅尼三字耳。此旨當時惟阿難能心會﹐故曰不泄已泄云。汝等亦應受持讀誦﹐廣爲他說此陀羅尼﹐令此三千大千世界諸有情類﹐皆得利樂汝等﹐指在會諸弟子。受持讀誦﹐指自身也。廣爲他說﹐指度世也。蓋言一身誦讀卽是廣爲他說也。誦讀廣說卽爲受持﹐非此陀羅尼外別有誦讀廣說也。三千﹐人世也。大千﹐身世也。三千大千﹐統名世界﹐言無分別﹐同一有情之類也。世尊以此三千大千﹐無一得出陀羅尼外也。能誦讀此﹐諸有情類皆得利樂也。蓋此陀羅尼﹐大無不包﹐細無不入﹐故得有情皆度也。我觀世閒天魔梵等﹐無能毀越此陀羅尼文句﹐正眞不能壞﹐故諸薄福者﹐不可得聞我觀﹐世尊自說歷觀也。世閒﹐蓋說無量劫前過去世﹐迄今現在三千大千世界中也。其閒天魔梵等﹐無能毀越。毀﹐毀滅也。越﹐越出乎此陀羅尼也。觀此陀羅尼文句﹐正眞如來之心音﹐故不可得而毀越敗壞也。世之無根薄福之眾庶﹐豈但不得誦讀受持﹐陀羅尼名且不得聞也。聞猶不聞也。所以者何﹖如是章句﹐三世諸佛同所稱揚﹐以不思議神力加被﹐今聞持者﹐皆獲利樂所以者﹐亦是世尊自問之辭。言彼薄福者無根不可得聞者﹐蓋有故也。如是章句﹐三世諸佛同所稱揚。三世﹐過去未來現在也。諸佛﹐諸大覺聖天人師佛薄伽梵也。稱﹐稱頌。揚﹐揚宣。曰同所者﹐猶言皆是也。不思議﹐蓋言尊奉﹐出之自然也﹐故其神力之大不可思議也。加被﹐加護也。令﹐使也。聞持﹐聞得持陀羅尼者。利﹐利益。樂﹐安樂。言無困窘疹疾禍患危懼也﹐以有諸佛皆以神力加被故也。先師曰﹕个中之旨玄矣哉。外身而求墮入外道﹐棄世而修乃證世果。卽身卽世﹐卽世卽身﹐打成一片﹐才得合佛宗旨。其所說諸天龍神﹑惡鬼藥叉﹑人非人等﹐果在外﹐不在外耶﹖能悟此可以事斯經矣。一拳打破世身命也。陀羅尼﹐性也﹐身世可見﹐條理井然﹐毀成炳然。斯陀羅尼者﹐視之不見﹐聽之不聞﹐身世失此﹐大塊小塊而已。學者要知陀羅尼妙義﹐在音不在文也。如來出示﹐令人因事求文﹐因文求音﹐因音悟性﹐則知大道在己。寂而體之﹐世身果二乎哉﹐性命果分乎哉。知此則知持世經﹐則完儒宗盡性兩字﹐造﹝去聲﹞到致命悠悠然撒手。西教神矣哉。非世尊不能說﹐非阿難不能纂﹐非玄奘法師不能譯也。西教大全藏中﹐世身兩度﹐不離命﹐不出性﹐自此可以進參《圓覺》《華嚴》矣。尊者阿難深心歡喜﹐以妙伽他﹝音拖﹞而贊頌曰妙伽他﹐香餅名也。一曰返魂香﹐一曰水安息。參以沈檀速栙﹐末和成餅者是﹐燒之能令死者復生﹐更能定魄完元﹐西域保寶香也。阿難以之蓋�之也。是有大大慈悲意﹐是欲令人藉透斯經經義﹐入心淪髓也。是示受持斯經第一步入手功法也。是假香以徹一身及六合也。蓋有昨日死今日生義。先師之論如此。諸佛不思議﹐所說法亦爾﹐能正奉行者﹐果報亦復然按此四句﹐贊經力也。一切智法王﹐滅生老病死。已到勝彼岸﹐稽首大覺尊按此四句﹐頌經驗也。爾時﹐阿難踴躍歡喜﹐禮佛合掌白言﹕世尊﹐今此法門當名何等﹐今者云何受持阿難體斯經旨﹐而應用不一﹐須立名目以奉以持以遣。無量世承之體之﹐以爲上中下一定名目。阿難之見遠願宏﹐躍然現矣。佛告阿難﹕此名妙月長者所問卽事以名授受持行﹐應感有徵﹐故以是名冠其首。亦名能感一切財位𨿽是專貼困厄﹐而致疾致罪致危﹐由於境迫而成者﹐十居其九﹐感得財位一﹐護諸厄之解有機矣。此立名之玄義也。亦名愈疾﹐亦名來滅罪﹐亦名能除一切危懼分明所事則按名行持﹐專而不雜﹐應感得驗而速。玄理本應﹝平聲﹞如是也。亦名諸佛同所稱楊﹐亦名神力加被明非私智﹐其來有自﹐乃承佛念佛願而達﹐是猶道經之名本行﹝去聲﹞本願義。亦名持世陀羅尼經謹按﹕此貼大善知識﹐具佛宏願﹐普爲三千大千世界持行者﹐所用以申以飭天龍地祗人非人等者也。爲一身爲一家爲一地者﹐以上文諸名奉持﹐不得以此名奉持﹐蓋先師之論如此。又曰﹕用持乃統三才﹐而存運不出一身﹐方合佛說﹐而得驗神速。某嘗親歷﹐如是如是云。汝當奉持﹐勿令忘失﹐利益安樂一切有情先師曰﹕是全經歸速之慈旨﹐性於此盡﹐命於此圓﹐藏有至顯至微無上玄義。世尊故有此囑﹐西教以不住功徳爲正宗﹐此經似住功徳一邊。世尊恐世認爲累行一門﹐不悟是爲盡性致命之學﹐故呼阿難以告之。時薄伽梵說此經已﹐無量聲聞﹐及諸天人阿素洛等一切大眾﹐聞佛所說﹐皆大歡喜﹐信受奉行薄伽梵﹐解見上。阿素洛﹐同見上注。先師曰﹕經言天龍等﹐皆貼人身气分上說﹐言世以明身耳。蓋緣身气世气一气也﹐人性佛性一性也﹐同屬陀羅尼﹐故可卽身以持世﹐捨性而持﹐便落外道﹐不可不悟者也。際蓮體此﹐大可與《三尼醫世》一書並參﹐儒教道教不外乎此訓。以注是經﹐按經旨教養兼濟﹐能覺悟其性﹐而後能利益安樂﹐眞言中娓娓言之﹐正醫世之大道﹐醫世卽持世也。密迹金剛神咒注吳興發僧際蓮氏閔苕敷注釋

謹按﹕釋藏載此神咒﹐盛行於李唐之際﹐其經有二卷。述載文佛釋迦牟尼世尊當涅盤後﹐螺髻梵王不來弔唁﹐乃復肆令部下﹐攝彼佛國優婆夷﹑比邱尼邪淫無度﹐滅壞佛教。佛國震恐﹐阿難等十大弟子﹐遣諸羅漢﹑無量力士﹑億億咒師﹐前往責詰﹐無一生還﹐咸被梵王布穢觸淨故。佛國等眾向佛悲號﹐世尊感之﹐化一力士﹐三頭六臂﹐現告四眾優婆塞﹑優婆夷﹑比邱﹑比邱尼﹐及諸尊者阿難﹑迦葉等曰「我能降伏。」騰身虛空﹐金光彌布﹐日月光隱﹐移時旋返。梵王悔悟﹐親送前往諸羅漢﹑眾力士﹑咒師及諸優婆夷﹑比邱尼等。賫彼寶香﹐無上珍寶﹐帶彼眷屬﹐俯伏佛前﹐哀求赦罪﹐密迹力士乃爲摩頂受戒﹐令彼回國。復爲佛眾說此經咒﹐流爲密部第—妙法﹐名曰『密迹金剛神咒』。人能持誦﹐力士誓願赴護﹐悉如彼願。以其出自佛心﹐故曰『密迹』﹐以能被穢﹐故又曰『穢迹神咒』云。

唵佛咶啒口聿

唵作甕字﹐音出之﹐嘆美之詞也。佛﹐音鼻。咶﹐音豁。啒﹐音啯﹐口聿﹐音魯。此句猶言佛說過也﹐言佛曾向佛眾說過也。

摩訶缽囉

此句是指前往責詰之諸羅漢也。摩訶﹐梵語﹐華言大也。缽﹐音卜。囉﹐音拉。言性明如缽然也。缽似碗而口微小﹐金所鑄者﹐其光燦然﹐以諭明性之體也。言諸羅漢﹐皆有大慧性光﹐如缽然者。囉﹐助語詞﹐猶言然也﹑如也之義。

很那嘚

此句是指無量力士也。很狠音同﹐義亦通。那﹐音奴。嘚﹐音許。猶言前往之無量力士﹐皆極有法力者﹐我所深許之也。蓋很卽狠﹐勇義也。那者﹐那也。嘚﹐卽許字義。

吻汁吻

吻﹐音汶﹐乃口吻之吻﹐咒義也。汁者﹐精之義也。重言吻者﹐言口口不絕聲也﹐是指億億咒師也。

酰摩尼

酰者﹐有革故鼎新之慈念。摩﹐責善之謂。言所以前往之意﹐原不過令彼梵王有遷攺之心﹐故慈而相摩責也。尼﹐太陽也。言願破暗開明如太陽也。此諸羅漢力士諸咒師之慈念如此也。

微咭微

微﹐音尾﹐讀作委音者。咭﹐音接﹐猶言尾接尾也。此言前往之人之眾﹐有尾接尾不斷而往也。

摩那棲

摩﹐作莫字義讀。那﹐作柰字音義讀。棲者﹐止也﹐其也﹐猶言莫柰其止棲也。爾時﹐螺髻梵王徧布惡穢﹐以觸佛教﹐故有法力神通﹐莫能自安﹐焉能令彼悔悟﹐故曰摩那棲。

唵

唵﹐音安﹐悲嘆聲。蓋嘆梵王之無道﹐而悲佛眾之被蔑污也。

斫急那

斫著音義通。那﹐音拿﹐猶言著急之至也。言諸佛眾﹐死者死﹐污者污﹐思彼梵王一無悔悟﹐則禍臨佛土﹐幾無底止矣﹐故曰斫急那。斫字本義﹐以斤以石相伐之謂也。急﹐緊急也。那者﹐無如何也之義。是世尊感十大弟子等號哭時之言也。

烏深暮啒口聿

烏﹐烏鳥﹐其色黑。深﹐深入其境也。暮者﹐無日之謂。言彼梵王﹐若是污蔑﹐是無日之世界也。此句乃世尊自說往彼降伏之意。猶言如彼烏鳥飛去﹐深入此無日之天﹐而行我啒律咶啒口聿之正大光明辟穢神咒也。此句啒口聿﹐與首句啒口聿兩字義異﹐首句啒口聿﹐言說過落也。此句啒口聿﹐言咒聲也。一解烏作我字義會﹐深作升字義會﹐暮作望字義會﹐啒口聿亦作持咒之聲解。蓋以烏我深升暮望音通﹐則猶言我感佛眾之悲嗚﹐故升騰霄漢間﹐望彼梵王都會處﹐念動此神咒﹐啒口聿然一聲﹐則死者活﹐污者淨之效。下文故接曰『吽吽吽』﹐猶言好好好也。

吽吽吽

吽﹐音吼﹐舊作心光解﹐不如從好字義會之。蓋吽好西方音通。故吽吽吽者﹐猶言好好好也。言將佛咒一念﹐則惡穢釋化淨物﹐而向所被觸死者﹐釋使復生﹐神通咸復如昔﹐不覺見而自慶。曰好好好﹐蓋自慶之詞﹐若從舊解亦妙。蓋此句承上﹐言我佛往彼﹐大念神咒﹐疊放心光﹐照彼無日之世﹐則諸穢咸淨﹐而向之被觸而死者﹐咸得復生﹐有如下文所言者﹐二解可並存之。

泮泮泮

此句承上﹐言我佛將咒一持﹐將心一照﹐凡彼境之惡穢﹐一一咸淨﹐我之佛眾﹐被諸穢觸而致失法失生者﹐—一咸蘇如昔焉。咒之神力如此﹐心光之妙用如此義也。泮者﹐釋也﹐渙也﹐生也﹐言渙化夫惡穢﹐而生釋我觸萎者也。三言之者﹐有次第化渙生釋之義也。

泮泮娑訶

此句承上﹐言得渙化釋生其速也。娑河者﹐甚速之義。大悲神咒注吳興發僧際蓮氏閔苕敷注釋

廣大圓滿無閡大悲心大陀羅尼神妙章句陀羅尼曰

廣大圓滿無閡者﹐言此性光﹐本來廣大圓滿﹐一無阻閡也。閡﹐礙也﹐不作礙與礙﹐而作閡者﹐卽此一字﹐其義意可謂精且微矣。蓋作礙﹐則因有疑而阻﹐是不行之阻也﹐非奉持者之所有也。以已知奉﹐則不必作有疑之阻慮矣﹐故標題不作礙而作閡。若作礙﹐則有未得謂得之妄﹐以阻其所進之阻﹐其阻𨿽一﹐而一阻於疑﹐一阻於妄﹐皆非天定之障﹐乃人自作之孽也。閡字之障﹐從門從亥﹐乃天生之障﹐譬如大海當前﹐非舟莫渡﹐乃處世之阻也﹐天限之也。人身之中﹐百關萬竅﹐偶爲痰塞﹐气不通流﹐則有病生﹐而修持因阻﹐亦天限也。惟此大悲心大陀羅尼光到﹐則度則通﹐故作天限之閡﹐不作人限之礙與礙也﹐故下卽曰大悲心大陀羅尼也。其曰無閡者﹐別物有質﹐故有閡。此性虛靈﹐故徧彼虛空﹐滿彼恆河沙世﹐而無處無物﹐堅如金﹐穢如糞﹐惡毒如蛇蠍虎狼﹐無知如艸木土石﹐而此光無不洞入﹐無不周滿﹐一無片刻得閡而或缺者﹐故曰廣大圓滿無閡也。此之謂性天﹐人人具足﹐个个圓成者也。曰大悲心者﹐圓通無住之謂也﹐故大士一號圓通自在菩薩。世人此句﹐作慈悲悲字解﹐乃大謬也﹐當作大圓通心解﹐此承上無閡義也。曰大陀羅尼者﹐指證上文性光眞體發現﹐有如此之廣大圓滿無閡大悲光明然也。大﹐大也。陀羅尼﹐言滚圓彌徧﹐如太陽然﹐一顆寶珠也。上天天語﹐呼日曰尼﹐西方梵語同。猶言卽此奇大滚圓的太陽也。是指證性光之眞體﹐坐觀時所現如此﹐非言性光卽日也﹐此卽慧月慧日之名。天心﹐佛心義也。神妙章句者﹐言其發露於世﹐結成神化妙玄之章之句﹐有散而萬殊﹑捲而一本之義。故下卽醒之曰陀羅尼也。猶言原是這个圓滚的太陽樣﹐圓陀陀﹐光爍爍﹐廣大圓滿﹐無閡無住心焉耳。有指點口气。會得此意﹐持大悲咒﹐則已度﹑人度﹑物度﹑鬼度不難。按﹕此咒本屬有音無文﹐聖聖口傳﹐不畱文字。而原其有文之始﹐已在中國。中古聖師﹐自西東來﹐𨿽屬據音手錄﹐而聖師已會通夫華言而出諸口﹐故不必以梵語莫通﹐自障心識﹐原可以意會得解之者。第其義意淵深﹐有『仁者見之謂之仁﹐智者見之謂之智』之妙﹐未可自是所見﹐而必彊夫人人咸附我見﹐余今所注釋﹐然亦不過備一解釋焉而已也。

南無喝囉怛那哆囉夜口耶

南無者﹐心無雜念也﹐莫作曩謨會。喝囉怛那者﹐猶言威光赫奕﹐著一顆夜明珠然也。喝作赫字會。囉﹐助語詞﹐猶言著也﹑然也解。怛﹐音塔﹐不夜之珠名也﹐諭佛性也。按此怛字﹐乃通篇之主腦﹐翻來覆去﹐無非發明此字。那﹐音拿﹐指點歇時帶出之音﹐有言已了而神猶注之義﹐一名歇語詞。哆囉夜口耶者﹐猶言大定著黑漆漆地方也。哆﹐大定貌。口耶﹐同耶﹐疑詞也。口耶者﹐黑漆漆貌﹐有擬像意﹐蓋諭不見不聞之地義。按此句是通篇主腦﹐而怛字又爲此句之主也。

南無阿口梨口耶

南無﹐舊解悞﹐向準佛﹐爾雅作聖師友會。言是流傳法語﹐乃我聖師友也﹐謂卽尙友古人之義﹐有『人不法古則道不明』義。然不若竟準南無本音本義會﹐以無口傍故耳。阿口梨應作代日珠解。《白國志》載迦葉佛說法雞足南麓龍樹山故事﹐周懿王時﹐西方有國日常沒﹐日耀時許爾﹐民苦其暗。爾時﹐迦葉應運旨﹐往彼說法﹐阿口梨龍王化一士人﹐混進聽講﹐七晝夜國常明﹐龍主聽至佛以無住而生其心﹐合掌而逝﹐遺珠於寶髻中。迦釋佛取以置之山樹之巓﹐以代日月。民感其徳﹐名其國曰阿口梨。龍王以此捨珠功徳﹐升證無上果。已而﹐迦釋佛以將涅盤﹐爲眾說法於土山﹐龍女感之﹐亦來聽法﹐聽至法尙應捨﹐何況非法﹐頓悟性空﹐捨身化樹﹐樹開五色華﹐香千由旬﹐以供迦釋佛。佛名其樹曰龍樹﹐頌曰優缽羅。龍女以是功徳﹐升證龍樹王菩薩﹐位在阿口梨尊者之下。可信捨身功徳﹐不及率心度迷也。據此﹐南無前解﹐不若作心心無念也。口耶﹐疑詞。謂豈神龍阿口梨捨其心珠以代日珠懸耶﹐何光明之廣大圓滿無閡無住耶﹐是贊首句怛字義也。

婆盧羯帝爍缽囉口耶

婆盧﹐梵語﹐華言摩利天。羯帝﹐華言日月爭光﹐有如羊斗然﹐合璧之義也。爍者﹐如電光之掣然。缽﹐口圓而體明有光﹐故曰爍缽囉口耶。言日月合璧﹐其光耀有如兩缽相掣相放然﹐蓋亦形容首句怛字義也。口耶者﹐疑詞﹐猶言豈如是耶義。

菩提薩哆婆耶

菩提﹐梵語﹐華言正覺。薩﹐情也。哆﹐大定也。婆﹐布周也﹐廣也。言豈正覺者﹐法性光布於情緣大定時耶﹐何所放現若是之周徧耶。

摩訶薩哆婆口耶

摩訶薩﹐梵語﹐華言大覺。哆婆﹐解見上。猶言豈彼大覺者﹐功入大定﹐而普布放其大定智光耶﹐是亦贊夫首句怛字也。

摩訶迦盧尼迦口耶

此句總承上文以啟下文也。摩訶﹐大而無算之謂。迦﹐能仁之名。盧者﹐眞炁充足之貌﹐法體是也。尼者﹐光明莫測之貌﹐太陽是也﹐諭佛心也。言其豈有大而無算之仁徳眞炁﹐充徧虛空﹐有脫越圓融﹐無住無相之趣之規﹐現有圓陀陀﹑光爍爍﹐普施仁照如日之心﹐懸於太虛間耶。以爲惟佛出世﹐乃能現此之義也。總以形容怛字之義﹐以啟人景仰遵修之意。

唵

唵﹐舊解作一切天龍八部人非人等合掌恭敬之謂﹐其解是也。一說作嘆美詞解﹐言不圖有此種種光明﹐不覺同聲嘆美之義﹐二說皆妙。

薩皤囉罰曳

此示人修省得功之義﹐承上唵字義來。言汝等徒知恭敬嘆美﹐如何能悟﹖貴能於動念處覺察﹐不憚遷攺﹐翻然自新其新﹐而嚴以責攺﹐不自放逸。若臨嚴師然﹐則舊染去而光明現焉之義也。薩﹐情也﹐覺也。皤﹐番黑返白貌﹐日新之謂。罰﹐自治之嚴義。曳﹐出也﹐性光始現之義。

數怛那怛寫

此示人修心則心明義。數﹐音索﹐屢也﹐實時習之義。怛﹐佛性。寫﹐瀉也。言知數治其心﹐卽是佛性﹐所以人人可以作佛﹐今昔典謨﹐此瀉自佛性中來也。

南無悉吉利埵伊蒙阿利口耶

南無﹐往訓也﹐卽上怛寫之典謨也。悉﹐盡義。吉﹐吉祥。利﹐利濟。言此典謨﹐能悉其吉利﹐則吉利焉。埵﹐護生之具﹐城屬也。伊﹐三目天神﹐言明察也。蒙﹐昧也。阿﹐無也。利﹐利益也。言當悉其防護有如埵然﹐悉其明察有如伊然﹐而心存吉祥利濟﹐懼或鄰私﹐有如防寇然﹐護生然﹐埵焉伊焉﹐一若昧焉﹐則何益之有焉﹐故曰蒙阿利口耶。是戒人當存普濟心﹐莫作自了漢義。一解蒙乃養義﹔阿乃不見不聞之地﹔利口耶﹐有無利不利之念。皆蒙字中作用義﹐是卽南無悉吉利義。所謂吉也吉﹐不吉也吉﹔利也利﹐不利也利。故曰悉吉利。其埵也﹐伊也﹐正以撫蒙以養正於不見不聞之地﹐亦不計其教養有益與無益也﹐此解最妙。

婆盧吉帝室佛囉楞陀婆

婆盧者﹐法體廣大﹐如一娑婆世界然義。言其眞炁敷布﹐廣大周徧有如此﹐是承上普濟願來者。吉帝室佛囉楞陀婆﹐猶言養成娑婆世界大一个法盧﹐作爲大吉祥帝居宮室﹐奉佛以居然﹐而欄以慧光﹐亦如娑婆世界之廣大周徧焉。是示人以廣大眞炁﹐護持我佛性﹐尢仗慧光以照義也﹐故曰盧吉帝室佛囉楞陀婆。楞﹐欄屬﹐設以格內外者﹐以比智慧光也。陀者﹐圓陀陀﹑光爍爍是也。婆者﹐舉世之謂﹐諭—身也﹐是示人戒行必當精嚴之意。

南無那羅謹墀

南無﹐往訓也。那﹐何也。羅﹐敷示之意。謹﹐謹小愼微也﹐慮失徳也﹐戒行一虧﹐前工枉費也。墀﹐丹墀﹐墀有九級﹐以諭九成也。言彼往訓何謂也﹖示一謹字﹐以爲後天學者升堂入室之階梯﹐如丹墀之於殿下升有九級然﹐謹一步﹐則升一步之義也﹐故曰南無那羅謹墀。此句承上義而以謹字該之也﹐此卽儒門愼獨之意焉。

酰哩摩訶皤哆沙咩

酰﹐醋屬﹐味酸而性斂﹐有去舊生新之功用。哩者﹐利也﹐利涉之利也。摩訶﹐大也。猶言能如酰之去舊生新﹐斂放一切﹐其涉利最大也。皤者﹐反黑成白之義也。哆﹐定也。沙﹐眾也。咩﹐羊嗚之聲也﹐其聲有如小兒之呼母然﹐諭人之哀嗚求救也。言能革故鼎新﹐則有反黑成白之功效﹐而能定夫眾生之哀鳴求度也﹐故曰酰哩摩訶皤哆沙咩。一解哆者﹐定而不進貌。是指行有所阻﹐諸凡不濟﹐故有如羊嗚然也﹐此說亦可互參。蓋度須自度﹐爲君師者﹐但能諭令眾生﹐名自去舊更新﹐使自反本還元﹐而定其如羊之嗚然。是承上文﹐言己之不敢稍懈﹐而謹其心志行爲者﹐所以護我佛性也。若惟獨善﹐則違本性﹐便不成佛﹐佛訓如此。我旣能謹所謹﹐遷悔之益必多﹐漸可修至黑返純白﹐我之佛性自得大定﹐不如眾生之徒知嗚救也矣。按此說﹐乃貼修養一邊說。

薩婆阿他豆輪朋

薩婆者﹐猶言覺彼舉世也﹐蓋有自覺覺世之義。阿他﹐猶言無托也﹐他托﹐西方音通。蓋阿者﹐無也﹐猶言無他靠也。豆﹑頭古通﹐首字之義也﹐猶言第一也。輪﹐輪而出之樂土也。朋﹐同類也。蓋以娑婆爲一身﹐物我有不二者﹐矧夫鰥寡孤獨﹐乃我兄弟之顚連而無告者也﹐焉得不首提而輪出之哉﹐此承上文沙咩之義也。

阿逝孕

阿者﹐無也。逝者﹐去也。言彼無去一流﹐較之無告者等也。法惟有如母之孕子然﹐收而撫育之﹐此心乃安﹐是之謂佛性中當然之念之行也。一作飛騰夜叉解﹐考卽訶利母之子有名孕者。訶利母一產五百子﹐其乳哺時﹐以手灑乳﹐五百子同刻鼓腹﹐其乳哺之神便如此﹐堪取爲乳眾法﹐事見《大藏輯要》。世人誤認作觀音奉之﹐比比也。

薩婆薩哆那﹐摩婆薩哆那﹐摩婆伽

薩婆薩哆那者﹐上薩字作覺察義解﹐下薩字作情狀義解﹐婆作娑婆世界義解。猶言覺彼世情﹐情狀旣覺﹐而世情乃定﹐如何而可﹐故曰哆那。哆者﹐定而不變貌。那者﹐如何而可也﹐問詞也。摩婆薩哆那者﹐猶言揣摹之﹐乃能世情咸覺﹐而知其能定之道﹐在於何政乃可義也。摩者﹐揣摹之義。薩者﹐覺也﹐知也。哆那者﹐定法不一﹐究行何政而可之義也﹐亦問詞也。摩婆伽者﹐猶言揣摩舉世﹐惟以得上而授之守之﹐一善政也﹐答詞也。伽者﹐上也﹐恆產也。此卽儒門旣庶矣﹐又何加焉﹐曰富之義也。

摩罰特豆

摩者﹐砥礪之義。罰者﹐責善之嚴。特﹐一也﹐『識得一萬事畢』之義。豆者﹐頭也﹐猶言第一也。此承上義而益之以教﹐教莫善於互相砥礪﹐則責善嚴﹐同歸一義﹐不令歧趨﹐此爲第—。蓋卽儒門旣富矣﹐又何加焉﹐曰教之義也。

怛侄他

此承上特字義來﹐言所謂特者何﹐此句怛字也。怛者何﹐在天曰翕﹐在人曰性﹐其大無外﹐其小無內﹐圓如爍如﹐湛如寂如﹐人人具足﹐个个圓成﹐不以顚沛而失﹐不以造次而遺﹐聖賢仙佛不之增﹐愚夫愚婦不之減者是也。侄者﹐這也。他者﹐他也。蓋指圓陀陀﹑光爍爍太陽如﹐廣大圓滿無閡無住大陀羅尼也。曰侄他者﹐猶言就是他也﹐指點之詞也。

唵﹐阿婆盧酰

此句承上﹐言𨿽未有色身﹐先有此性。而得見此廣大圓滿無閡大悲心大陀羅尼者﹐究需修有彌大無大娑婆世界如之法盧﹐更需從而如酰義然涵之育之﹐燻之陶之。住去無住﹐人法雙忘﹐一旦豁然﹐天心朗現﹐未可以爲人人具足﹐个个圓成﹐因循怠情﹐致入自然外道﹐而不自省也﹐此其大旨如此。唵者﹐藏有此義而發此嘆詞也。阿者﹐彌大無大之謂。婆者﹐娑婆世界也。盧者﹐法盧﹐色身所養而現復者﹐先天之炁是也。酰者﹐革故鼎新﹐有煉神還虛之義也。此句乃承上啟下一大關鍵也。此句唵字﹐與第七句唵字義意異也﹐是贊嘆義﹐寓有警省義也。贊嘆根自上句﹐警省含有此句及下文種種說法也。

盧迦帝

此句根上酰字義來﹐言所謂酰義者﹐治此法盧﹐一如迦帝焉。迦帝者﹐純一不已﹐有混然穆然之仁之帝焉。帝者﹐蒂基也﹐仁所自出之根之源﹐蓋指佛心也。法盧能仁之帝也﹐故曰盧迦帝。是申明成佛作祖﹐見性明也﹐咸仗此酰字之一義焉。

迦羅帝

此句言必仁大如天以爲基也﹐故曰迦羅帝。羅﹐羅天。帝乃蒂基。申明酰義之宜極致也。

夷酰哩

此句承上羅字義來。夷者﹐平也﹐言平時也。凡人之情﹐每忽於閒散停功之際﹐有志者﹐則倍加警省﹐不忘酰義﹐此所以有益不自止﹐有無刻或忽之利焉﹐故曰夷酰哩。哩通利﹐言不自塞其遷攺之功也。

摩訶菩提薩埵

此承上﹐示以圓覺之義。摩訶﹐大也。菩提薩﹐佛覺也。埵﹐城屬﹐築以衛眾善也﹐猶言大佛覺護如埵然也。蓋大佛之得證大佛者﹐以無時無地不自覺察﹐故稱圓覺。而名曰大佛覺者﹐卽圓覺是也。覺之得圓﹐其功用在平時﹐克無刻懈酰義焉。是又以覺察爲護持義。埵者﹐法海金城是也。

薩婆薩婆

上薩字﹐乃洞覺義。婆者﹐諭身世之大如娑婆也。下薩字﹐乃兼指身世中種種生情也。下婆字﹐亦與上婆字意義不一﹐乃諭覺察之周之密﹐亦如娑婆之廣大周徧﹐微巨不遺之義﹐故曰薩婆薩婆。薩婆薩婆者﹐猶言洞覺夫身世中種種生情﹐然後可情治其不中不一﹑不虛不靈﹑不湛不寂﹑種種隱獘﹐而無有不治焉者。其治乃周乃廣﹐乃精乃微﹐婆字之義也。蓋婆也者﹐普徧周廣之義也﹐不必同上婆字義—例解爲妙﹐按此句貼在气質上說﹐有淨除八識之功。

摩羅摩羅

摩﹐摩洗。羅﹐法盧。此承上薩婆薩婆進煉之功也﹐上文還在色身上覺察﹐此句乃在法盧上摩洗﹐故曰摩羅摩。曰婆曰盧曰羅﹐皆指修者現成法體﹐而有差等焉。羅者﹐法天之道﹐婆者法地之道﹔盧者﹐法神之道。蓋羅則近於純一﹔盧則才超色相而未離色相﹐僅與天地不隔之義﹔婆則在立徳。故其气機不一焉﹐有萬殊之義﹐所造不同﹐而摩也薩也﹐亦有不同矣﹐而總不離夫酰義焉。如此句﹐則摩造乎純仁焉﹐則庶幾耳﹐猶言摩羅摩也﹐則羅不二矣﹐故曰摩羅摩羅。

摩酰摩酰哩馱孕

此承上﹐言所謂摩羅摩羅者﹐亦不過教之摩酰摩也。摩也者﹐相摩益善之義。有虛實之相摩﹐有眞妄之相摩﹐有剛柔動靜之相摩﹐有新陳明昧之相摩﹐其摩也無底﹐其得益也無際﹐不可以口舌紙筆所得備述也。蓋酰性去瘀生新﹐故取以爲諭者。哩﹐利益﹐卽指去瘀生新之益也。《金剛經》曰﹕佛以無住而生其心。住卽瘀義也。取酰之義在能去住﹐位去則無著﹐由空四相起至雙忘﹐皆酰義也。曰摩酰摩者﹐猶言佛教相摩﹐志惟如酰﹐則摩不虛摩﹐而自酰焉之哩﹐故曰摩酰摩酰哩也。馱者﹐負來之義。孕﹐內有之義。猶如子存母腹然﹐故曰馱孕也﹐此卽人性本善之義。一解哩作理字﹐會亦通﹐猶言因摩而有酰之驗﹐因酰而得洞夫佛理﹐然此理非從外得﹐乃馱自母腹中來者﹐故曰摩酰摩酰哩馱孕。

俱盧懼盧羯蒙

此承上﹐言今世之人﹐孰不出自母胎已具法體者哉﹗故曰俱盧。盧曰俱者﹐兼有周徧無缺之義﹐所謂法盧是也。蓋當初生未孩﹐純乎混沌﹐故得全其所有﹐𨿽如塊然一肉團﹐而其气機直與天地合一焉﹐故得謂之俱盧。夫盧字之諭夫法體也﹐從廬字義中抽出者。廬﹐捨也﹐人所居也﹐上有所覆﹐義與天格﹐猶夫未經修養之身然。盧則上無所覆﹐傍無所障﹐渾然身處其中﹐則與天气直通﹐有不知天是我﹑我是天之妙。諭人身中眞气﹐發露於上下四傍﹐亦似廬然而無有覆障﹐則如盧然也﹐是爲以盧諭彼法身之義也。及人稍長﹐則意識生﹐遂有天人二相現﹐漸長漸失﹐有羊斗然﹐則蒙而迷焉。所謂理欲交戰﹐理勝則法身猶存﹐欲勝則法身便失﹐所謂羯蒙是也。羯﹐羊斗貌。蒙﹐迷味貌。重言俱盧者﹐以起下文之義﹐訓人毋自恃本具而不加摩酰焉。

度盧度盧罰闍口耶帝

度者﹐自度之謂也。言人當使法身不惟不失﹐必期有以度之也。蓋此法身乃我佛之廬舍﹐合之卽名之曰法盧﹐乃佛性之所發現於外者﹐卽道門無火之炁也。欲度此炁﹐惟勇猛精進於萬籟皆空之候﹐不使稍爲見見聞聞牽入幻妄﹐或有微住焉而已。罰﹐責也﹐敕也。闍口耶帝者﹐勇猛精進心是也。

摩訶罰闍口耶帝

此句承上﹐言當大敕其勇猛精進之心﹐方有後文之神驗。

陀羅陀羅

陀羅者﹐勇猛精進不懈之貌﹐言如陀然而周轉之也。重言之以證其勇猛精進不自懈義。陽也者﹐圓陀陀﹐光爍爍﹐如珠在盤中﹐周流中轉﹐無稍自滯自歇之貌﹐乃有下文地利尼現也。羅﹐周徧貌。此句一解作念念阿彌陀﹐體其法體﹐洞其法性﹐一心觀注。不懈不間﹐謂之陀羅陀羅也﹐此說亦大妙。

地利尼

地者﹐裹也。利者﹐利也。尼者﹐日也﹐佛之心也﹐經曰舍利子者是也。此句承上﹐言底裹流利心寶珠也﹐故曰地利尼也。乃人之佛心中之天心也﹐無修無證者﹐此也。然必有如上所言然﹐始證見夫如地大而不虛﹐普利無邊如日然﹐仁威咸備﹐一佛性中之全體發露焉﹐亙古今仙佛聖賢所修復者此也。

室佛囉耶

此句承上﹐言當室此地利尼﹐如室佛然。耶﹐問詞也﹐意在當室而奉之者。室﹐宮室﹐譬詞也。蓋當恭敬保衛勿懈忽義﹐下文所言是也。

遮囉遮囉

此承上﹐言當保之衛之﹐毋稍忽懈﹐故曰遮囉遮囉。猶言護而又護也。

摩摩罰摩羅

摩摩﹐猶言某甲某願云云。蓋示人若修見性光已圓之際﹐眞心已露﹐則默向祝告誓願﹐故曰摩摩也。罰摩羅者﹐願敕責勇猛心﹐勤摩而羅﹐則道行堅而佛性常明之義。

穆帝囇

此句承上祝禱後﹐懸出一幅萬籟皆空﹐一靈獨露圖來。妙哉﹐妙哉﹗至此乃可稱明心見性矣。穆者。渾然無物﹐寂然無聞之義。帝者﹐極也。囇者何﹐一靈而已。

伊酰伊酰

伊者﹐天神之有三目者。功夫至此﹐慧眼洞開﹐卽上所囇者是也﹐凡夫上天下地過去未來﹐有情無情﹐咸能洞鑑其隱微﹐洞悉其情狀﹐聖人有諸﹐惟以自治﹐故曰伊酰伊酰。猶言仗其慧力以修以證焉而已。

室那室那

此句承上﹐言此慧眼宜藏﹐非時勿用之義。那者﹐此也﹐指此慧眼也。室者﹐深藏之義。重言之者﹐深藏又深藏之義也。

阿羅嘇佛﹐羅舍利

此句言能寬其度量﹐徳乃宏也義。阿界嘇佛者﹐猶言視彼普天下人皆同佛然也。羅舍利者﹐猶言視彼天下人皆善知識﹐有大智能者也。嘇者﹐等也﹐舍利者﹐智慧第一之名也。羅﹐世也﹐猶言普天下也。阿羅者﹐猶言進彼普天以下也。嘇佛者﹐猶言皆有佛性﹐兼萬物而言也。此固示人以量宏爲徳﹐亦正是慧眼之明﹐能見其本來﹐悉皆自佛而化來者﹐咸具大怫性﹐大慧光﹐非僅量宏已也﹐此之謂佛知見。

罰沙罰嘇

罰者﹐棒喝之義﹐責善之道也。沙者﹐眾庶之名。嘇者﹐平等之謂。言佛之嚴以教眾庶者﹐正以眾庶與佛平等﹐有不敢聽其自墮義﹐故曰罰沙罰嘇。猶言我之罰眾庶﹐非以異我而罰之﹐正以同我而罰之也。所謂見之眞者﹐教自切也義。

佛囉捨耶

此句承上﹐言我豈不欲體佛﹐寬以捨之耶。以彼眾庶具有佛性﹐故有此句之說。

呼嚧呼嚧摩囉

言我不但不能無罰而捨之﹐且責令渠各自呼嚧呼嚧然﹐互相琢磨﹐正我所以體佛﹐不忍捨之也。此句正承上文而言者﹐故曰呼嚧呼嚧摩囉。呼嚧者﹐琢磨之聲。重言之者﹐乃互相琢磨之聲也。磨者﹐琢磨之謂也。囉﹐助語詞。

呼嚧呼嚧酰利

此承上﹐我之令彼呼嚧呼嚧者﹐冀其如酰焉以自利耳。酰性能去瘀﹐瘀去新自生。諭人互自琢磨﹐則舊染日除﹐而明徳日新﹐故以酰利諭之也。

娑羅娑羅

娑羅者﹐西域大樹之名﹐取以比世家子弟者。玆取以諭精修者之得道庇﹐亦猶如娑羅之庇蔭眾庶也。重言之﹐諭其必如娑羅之庇蔭眾庶也。

悉利悉利

悉者﹐有盡然無不然之義。利者﹐宜也﹐言處無不宜﹑行無不宜之謂。是承上文言其利益之周廣普徧也﹐有無時無地不利之義。然按所謂悉利悉利者﹐乃如下文所言﹐方是眞利也。

蘇嚧蘇嚧

蘇者﹐松也﹐抽也﹐萌也。嚧者﹐蘆也﹐生生之气﹐透現之景象也。此形容慧徳佛仁騰騰生長貌﹐一若有聲然﹐如樹芽之透生﹐有蘇嚧蘇嚧之聲然﹐得聞見於不聞不見地然﹐是極言上文悉利悉利之義也。

菩提夜菩提夜

菩提﹐佛覺也﹐乃卽佛知佛見之義。夜者﹐密義也﹐不見不知之境﹐蓋極靜之候也。極靜則慧光生義。重言之﹐進進不已之義。卽上文所言蘇嚧蘇嚧然生者﹐此也。言當生於靜篤之候者﹐故曰菩提夜菩提夜也。

菩馱夜菩馱夜

菩作普字義會。馱作負字義會。夜作默默義會。猶言普負眾生於黑暗也﹐故曰菩馱夜。重言之﹐亦上文進進不已之義。一解夜作水深義解﹐馱作水母名解﹐亦通。

彌地利夜

彌者﹐大而周密之貌。言上密馱而密增益者﹐乃彼密帝之所利護黑夜眾生之寶也﹐故曰彌地利夜﹐是申明上句之義。一解彌帝作人之眞心解﹐亦正。

那羅謹墀

那者﹐指點之詞﹐蓋指彌帝利夜也。羅﹐世也﹐世者身也。謹﹐謹修一切佛道也。墀者﹐丹墀﹐墀有九級﹐諭功次也。言此彌帝利夜﹐乃汝身世所恃﹐要謹修不懈﹐而明造夫極樂淨土之鄕﹐按而步升﹐有如墀然者﹐此寶是也。蓋墀有九級﹐功有九成﹐故曰那羅謹墀也。

地利瑟尼那

承上墀字義﹐言功次惟九﹐而則法甚多﹐能從忍辱仁柔如地義然﹐還當以普利普濟爲懷﹐內以調和心气﹐外以調和物理﹐又必如日之明﹐毋使或昧﹐而有圓明普照之行﹐無我無人之徳﹐乃能步不中阻﹐墀盡而堂升﹐此權在汝﹐汝自著力﹐則終到焉。故曰地利瑟尼那也。地者﹐法地之義。利者﹐普濟之懷。瑟者﹐調和之謂。尼者﹐日也。那者﹐汝也。此承上而示以行則之。

波夜摩那

波者﹐善逝之義﹐又有浸潤之功﹐涵養之學。夜者﹐愼獨之義﹐有退藏之道。摩者﹐有摩利以須之義﹐有居易俟命之道。那者﹐你也﹐有權在汝之義。此句之下﹐皆言功效之速﹐以證廣大圓滿無閡無住之大陀羅尼心之神妙義。按此句﹐或云義在善逝﹐夜臺安穩﹐生則修養其身﹐摩煉其性﹐以待西歸﹐未知何如﹐故曰波夜摩那。是以波字作善終義﹐夜作陰司會﹐摩作煉修義﹐那作何字解。其說與下文頗相照會﹐此解甚通。又有一解﹐作逝至夜臺﹐受諸摩罰則柰何﹐此說亦通。

娑婆訶

娑婆者﹐猶言一切﹐咸得開復而悉解脫也。訶者﹐速也。一說娑作速字解﹐婆者﹐復之謂﹐訶作賀字義﹐亦通。

悉陀夜

悉者﹐盡然之謂。夜者﹐長夜﹐地獄之謂。陀者﹐佛性﹐一作度字義﹐而佛性卽在其中也。此句謂有發願﹐悉將佛光﹐度彼長夜諸靈爽者﹐果能將此陀度﹐長夜之獄必空也。

娑婆訶

此承上﹐言無不一切咸度而且速也。以所持度之陀﹐乃是廣大圓滿無閡大悲心大陀羅尼也﹐應無不盡獄而超之也﹐故曰娑婆訶。

摩訶悉陀夜此句猶言𨿽有無量大鐵圍﹐無量大阿鼻﹐種種大地獄﹐以是陀度﹐悉成不夜﹐獄無不空者﹐故曰摩訶悉陀夜。娑婆訶此句言不但可悉度﹐而且度之速也。

悉陀諭藝

此句謂求通悟神智才藝者。諭﹐曉也。藝﹐神智才藝也。是指通俗種種情狀﹐與夫種種變現之神藝也。

室皤羅耶

謂願護彼瓊花已萎﹐形神衰朽﹐長住羅天人世。如經云﹐色如驢顏唇﹐悉返蘋婆果﹐蓋非易能﹐故曰室皤羅耶。耶﹐疑詞。室﹐室而護持之。皤者﹐衰老之稱。謂彼須髮皤然者。羅﹐羅天人世也。謂願護彼衰朽﹐延命住世﹐是承上句藝字義來。

娑婆訶

謂彼神悟智藝﹐性所自具﹐求無不得﹐其用至神。矧彼願護衰朽﹐畱形住世﹐是亦性分中事﹐勿謂之妄﹐以是陀力而求護焉﹐無不滿願者﹐故咸許曰娑婆訶。

那羅謹墀

此句言願得升證羅天果者。那者﹐有所指之詞也。羅﹐羅天也。天有三十六﹐願欲仗此陀力﹐謹謹修登﹐如登墀然﹐曰願登某天﹐故曰那羅謹墀。墀﹐階屬﹐升有九級者﹐丹墀是也。

娑婆訶

言持此陀﹐證佛猶能﹐況羅天乎﹐故許之曰娑婆訶。

摩羅那羅

此句言﹐願斗天庇護羅世庶眾也。摩者﹐摩利支羅天也﹐故曰摩羅。那者﹐猶言他也。羅者﹐彼之所羅之世也﹐故曰那羅。是願斗天轉禍爲福﹐返亂爲治之義。

娑婆訶

言此乃普護仁願﹐持陀以求﹐無不滿願﹐故曰娑婆訶。

悉羅僧阿穆佉耶

此句言﹐願盡彼羅世之爲道爲僧者﹐無不燻修淨業﹐不入旁蹊邪徑也。悉者﹐盡也。羅者﹐天之道。僧者﹐佛之道。阿者﹐無不之謂也。穆者﹐淨業也。佉者﹐旁蹊。耶者﹐邪徑﹐邪﹑耶通﹐故耶作邪字義訓。又正韻﹕佉同祛。穆佉耶﹐作靜穆以祛耶解。

娑婆訶

言願𨿽宏大﹐而的是大悲大陀羅尼心﹐故曰娑婆訶。

娑婆摩訶阿悉陀夜

此句承上而推廣之。娑婆者﹐舉世之謂。而曰摩訶焉﹐則有三千大千之廣矣。乃曰阿悉陀夜﹐其願之宏大極矣。蓋阿者﹐無不之謂。悉者﹐周徧之義。陀者﹐大陀羅尼也。夜者﹐不夜之天也。陀中有光照夜﹐故曰陀夜﹐惟發願焉﹐則人人具有此陀。苟能如下文所許﹐則教化人眾﹐𨿽彼僻壤窮鄕﹐咸有領袖﹐持此陀以化之﹐則無不互相發露﹐而此三千大千世界﹐悉成不夜之天矣﹐故下文竟許之。

娑婆訶

解見上文注中﹐蓋許其願力之宏。以此願力﹐正是大悲心大陀羅尼也﹐其效驗應速義。

者吉羅阿悉陀夜

此句言﹐願天無惡曜﹐則地無災厄。災厄之臨﹐惡曜照故。惡曜無﹐則麗夫天者﹐咸吉曜矣﹐何患不成大光明界乎。此願似玄而平正者﹐惡曜之爲惡曜也﹐曜無善惡﹐而世之戾气沖以凝麗者﹐僅此陀力以消夫戾气﹐則气返乎純淳﹐而惡曜便成吉曜焉。此在持陀者之堅固與否耳﹗故下文亦許之。

娑婆訶

解見上注﹐蓋亦許其願力堅固耳﹗言此正是大陀羅尼心本來面目也﹐故曰娑婆訶。

波陀摩羯悉哆夜

此句言﹐願海不揚波﹐商旅安定也。波者﹐海波。陀者﹐山陀。摩者﹐激奮之貌。羯者﹐相鬥之貌。此指颶風迅發﹐其勢有如此奮激﹐情如羊斗然﹐商旅當之﹐舟皆覆溺﹐人葬魚腹﹐大可哀惻。哆者﹐定也﹐風恬浪定也。夜者﹐昏黑之象也。蓋此種颶風﹐發非無因﹐悉皆不平之气以召之者﹐能持此陀以照之﹐不平咸平﹐此厄有立解之義焉﹐故下文許之。娑婆訶言能平心以持陀焉﹐效可立見者﹐故曰娑婆訶。那羅謹墀皤伽羅耶此句言﹐運值天變﹐願得老成而居顯位者﹐發其護父之心以護君也。那羅謹墀者﹐猶言那是天儆君上﹐使知謹戒也。墀﹐丹墀﹐君上也。言彼在蒼蒼儆夫君上﹐每有饑餓兵革之臨﹐惟願皤然候伯發彼護父之心以護君﹐則君安而民有救賑者﹐世乃泰焉。皤者﹐老成練達之稱。伽者﹐有土有位之謂。羅者﹐護之周也。耶﹐爺通﹐訓父也。此救劫之第—法也。

娑婆訶

言彼劫運之臨﹐皆緣天之厭亂而降警者﹐能持此陀以誠感之﹐所求自應﹐願無不滿者﹐故曰娑婆訶。

摩婆利勝羯羅夜

此句願解殺運橫開﹐修羅逞勝﹐人間塗炭之厄。摩婆者﹐阿修羅世也。利勝者﹐以勝爲利者也。羯者﹐相持而斗﹐有莫解之勢。羅夜者﹐萬民塗炭﹐竟如無日之世然。大可衷也﹗故願解之。

娑婆訶

言此煞運﹐天人咸痛之﹐果能持陀而力解之﹐天人合徳﹐修羅𨿽彊﹐佛能制之﹐但以大慈心气感之﹐嗔心自滅﹐嗔气立化﹐故曰娑婆訶。

南無喝囉怛那哆囉夜口耶

此句解詳篇首。言能發願修證﹐悉如篇首所示﹐其願似妄而非妄﹐有爲者亦若是﹐故所發願不一﹐而證修亦有差別﹐其間大小𨿽殊﹐而佛一一許之者﹐以人人自具此佛性﹐則所許者﹐皆如來眞語也。

南無阿哩口耶

解詳篇首﹐言此卽汝心之聖師友。亦汝心自具之不夜珠﹐向爲凡气錮蔽者也。哩口梨通。

婆嚧吉帝

解詳篇首﹐言卽汝心具有之吉帝﹐非自外降者。嚧盧通。

爍皤囉夜

解見篇首﹐言卽爍自汝心出者﹐向爲物欲之所閉者也。皤缽通。

娑婆訶

言汝有志無不滿願者﹐以人人具足﹐个个圓成﹐非從外至﹐持之堅者﹐復自速也﹐故咸許之曰娑婆訶。

唵悉殿都

此句以下﹐皆我佛獎勸之詞也。唵﹐嘆惜聲。悉者﹐同然之義。殿﹐音店﹐不進之貌。都者﹐美也﹐獎勸之詞也。一若曰﹕唵﹐汝諸眾庶﹐何爲甘自退後﹐不思前進﹐豈自以染深不能白耶﹐抑自爲駑馬不堪策耶﹐佛亦人而修成者﹐汝諸眾庶亦人也﹐有爲者亦若是也﹐自我慧眼觀之﹐皆淨體也﹐皆驥材也﹐皆可成佛祖也﹐故曰都也。此我佛之大慈悲語﹐亦我佛之眞實不虛語也。

漫哆羅

漫﹐懶貌。哆﹐止而不進貌。羅﹐人天世界也。言汝眾庶﹐具有佛性佛力﹐乃自漫然懶﹐哆然止﹐不思動﹐不思進﹐豈非虛生此人天世界乎﹖此承唵字義來。

跋陀耶

跋者﹐走也﹐失也﹐猶言走失也﹐自棄之詞也。陀者﹐大陀羅尼也﹐是卽廣大圓滿無閡大悲心大陀羅尼也。人人具足﹐个个圓成﹐乃自委曰已走失耶﹐末之思耳。耶者﹐疑也﹐是決其必不走失﹐而故代爲設詞以問之﹐故曰跋陀耶。

娑婆訶

言汝眾庶﹐羣相自棄﹐曰已走失矣﹐汝果能發勇猛心﹐𨿽已走失﹐復可立許者﹐故曰娑婆訶。大悲神咒注釋跋

廣大圓滿無閡大悲心大陀羅神妙章句﹐古本於句下標句而繡象焉﹐謂是句句佛天聖號。大宿師譏之﹐以此神咒﹐純闡佛性之功用﹐其大無外﹐其小無內﹐一經標示﹐便落見聞﹐是小此神妙章句矣。苕敷會是旨﹐揣之久﹐似有所得。而世少善本﹐其間字之訛誤﹐與夫句讀不當者疊疊焉。今秋得古傳善本於姑蘇蓮華庵。庵爲蔣諱元益常居之庵。苕敷因盧君忽庵﹐薛君心香﹐徐君南崖三君子寓於是﹐得寓目焉。細味其旨趣﹐會參以聞見﹐采其馴雅者﹐按句注釋之。非敢自信也﹐聊以發明一﹑二玄理﹐使世之奉持者因知讀其宜讀﹐則佛語不割裂﹐小子之願焉。謂曰信訓﹐則罪業矣﹐能不爲大宿報者吐棄乎。注成﹐識此數行﹐以求誨我者。嘉慶二十二年安次丁丑重九日吳興發僧際蓮氏小艮閔苕敷謹跋於蓮華庵雨香天。淸規玄妙全眞參訪集淸規玄妙全眞參訪外集﹝右集纂自碧雲子﹐而訂正於逍遙客。我山僻在吳興金蓋﹐道眾樂聞﹐爰爲重梓。閔小艮敬跋﹞規矩須知天府考校仙裔法派。道有宗源﹐仙有法派。法派不明﹐其人不眞﹔宗源不淸﹐其教不正。所以全眞參訪﹐必稽法派宗源。粵維我東華帝君﹐一派五傳之下﹐至於北宗王重陽祖師﹐全眞啟教﹐一度七眞﹐各有名號派詩。凡屬血脈嫡傳﹐必知派目。一曰龍門邱祖﹐二曰隨山劉祖﹐三曰南無譚祖﹐四曰遇仙馬祖﹐五曰華山郝祖﹐六曰崳山王祖﹐七曰淸淨孫祖。以上七眞分派相傳﹐道譜具存﹐歷歷可考。凡與方外萍水相逢﹐言起派脈不眞﹐若非外教旁門﹐卽屬詐僞匪類﹐名爲冒食鬼。倘遇此輩﹐必須盤問﹐審其道學傍雜﹐言語支離﹐定是混迹玄門。一﹑凡全眞雲遊﹐有隨身七寶物件。一蒲團﹐方外煉魔也﹔二衲衣﹐攝伏心性也﹔三簞瓢﹐訪賢飲食也﹔四棕笠﹐備禦風霜也﹕五棕扇﹐拂開塵事也﹔六靑囊﹐祕藏丹經也﹔七扁拐﹐彰明大道也。如果全備﹐問之有答﹐言無虛誑﹐謂之博學之士。然其中尙恐有藉此遊食之徒﹐或有被套包裹鋪程﹐脫衣而睡者﹐必是詐冒玄門﹐來歷不明﹐不可不加細察也。一﹑凡全眞所戴之巾有九式﹕一曰唐巾﹐二曰沖和﹐三曰浩然﹐四曰逍遙﹐五曰紫陽﹐六曰一字﹐七曰綸巾﹐八曰三教﹐九曰九陽。所謂唐巾者﹐惟唐朝呂純陽祖師之派裔可戴。其或老者﹐戴沖和﹔少者戴逍遙﹔或冷時用幅巾﹐雪夜用浩然﹔平常用紫陽一字﹔各從其宜。上等有道之士﹐曾受初眞戒者﹐方可戴綸巾﹑偃月冠。中極戒者三教巾﹑三臺冠。天仙戒者沖虛巾﹑五嶽冠。巾皆用原色布緞所置。蓋玄爲天﹐頭圓象天﹐天一生水﹐水色屬玄﹐玄幾於道﹐以玄色頂於首﹐尊道也。凡戴九陽等巾﹐用異色綢綾所置﹐斯乃九流外教﹐火居門徒﹐定非眞修之士。有等髼頭丫髻﹐或淸風繡頭篛冠﹔或身穿白衲衣﹐與夫混元三皇﹐千鍼書本﹐二仙懶衲等衣﹔或腰系九股絳﹐呂公絳﹐一气絳﹐或手提風火棕拂﹐或手擎五明降鬼扇﹔或跌足﹔或多耳麻鞋﹔或艸鞋棕履。此中眞僞難辧﹐須察其威儀規矩﹑學問修持﹔叩其蹤迹法派﹐經典功課之事﹐少或不全﹐其來必假。外貌旣或不全﹐內修焉能通曉。如若俗衣小帽﹐盤辮素珠﹐乃愚昧下人﹐齋公之類﹐更恐內有異端邪教﹐亟應察究嚴防。一﹑全眞掛單﹐始進名山叢林﹐宮觀寺院﹐全憑規矩。先將蒲團放於客堂門首﹐與知客稽首坐談﹐茶罷問對﹐何處發足﹐今欲何處﹐言眞語實﹐觀其動靜送單。次日淸晨梳洗畢﹐謁聖﹐沐手整衣﹐調息緩步﹐恭對並足參壇﹐不得正中參拜。若或壇心拜者﹐旁觀識爲斗子﹐卽無殿主言責﹐究屬自大﹐大眾輕之。若因長途衣履不潔﹐止宜壇外傍參。或有八字立腳﹐雙手合掌﹐以至頭如衝罐﹐臂若大扒﹐或跪叩四五﹐或立揖二三﹐凡著此者﹐定是庸蠢之漢。一﹑凡全眞朝謁﹐外冥心誠敬﹐注想凝神﹐端拱對闕。鞠不過眉﹐躬如滿月﹐五體投地。拜不疾起﹐必待气足﹐然後興身。須待神淸﹐如前再拜。更有三皈九叩之禮﹐稽首頓首之儀。若進缽堂﹐行十方禮﹐始從左旋而進﹐終從右旋而退﹐與大眾作揖﹐堂主﹑都管作揖﹐次揖典座﹑茶頭﹐此必上士﹐卽有知賓來陪於客堂﹐先茶後飯﹐靜室安單。其或禮貌不全﹐任其閒散﹐隨堂茶飯﹐可於十方堂歇宿﹐以下士禮重待之。一﹑凡全眞行住坐臥﹐俱有約規﹐問答講談﹐胥有起止﹐要必坐如鏞鐘﹐臥如彎弓﹐行如淸風﹐立如蒼松﹐出聲如病夫處子﹐舉動如雅士寒儒﹐問一答一﹐須按故典而談﹐導暗指迷﹐莫挽無據之說。若或行如風柳﹐坐如垂蓮﹐或擅言邦國之事﹐訕謗釋氏之學﹐或求問大道﹐拉雜旁門﹐誑惑愚人﹐自尊飽學﹐其必無師指教﹐道聽途說之流﹐冒充全眞﹐出於化外之類﹐此之謂三教毛﹑四不像。若或衣冠禮貌﹐不合規矩者﹐名曰兩頭蠻。或有著相異端﹐裝模做樣者﹐此不肖之妄人也。一﹑凡全眞服色﹐惟靑爲主﹐靑爲東方甲乙木﹐泰卦之位﹐又爲靑龍生旺之气﹐是以東華帝君之後脈。有木靑泰之諭言﹐隱藏全眞性命雙修之義也。一﹑朝參公服頂黃冠﹐戴玄巾﹐服靑袍﹐系黃絳﹐外穿鶴氅﹐足纏白襪﹐腳納雲霞朱履﹐取五行俱備之故耳。若宗律兩師加中單禮足﹐方謂合式。一﹑凡全眞初會之時﹐必宜二三日後﹐乃可問其來蹤去迹﹐或從哪座名山出家﹐或常住那一省﹑那府﹑那縣﹑那宮﹑那觀﹑那—派。恐其只知七眞宗派﹐而不知許眞君有靜明派﹐薩眞君有西河派﹔有老君混元派﹐玄帝派﹐茅山靜一派﹐洞庭金丹派﹐乾元觀閻祖派﹔尹眞人樓觀派﹐張三丰新宗派﹐嶗山孫祖﹑徐祖﹑淸微﹐靈寶﹑正一﹑寶田等派。此數派俱有聞人於方外﹐參學道法二事﹐尋訪髙士名人。或遙謁宗師教主﹐旣慕名而至﹐進謁時﹐問答不僞﹐眞修無虛﹐或行師生之禮﹐當設筵會﹐以盡賓主之儀。兩徳俱全﹐乃不乖教﹐而吾山亦以之名傳四海矣。或問時不知法派源頭﹐妄談雜事﹐此乃僞詐之徒﹐非爲參訪道法而來也。一﹑凡全眞內修者﹐有五經四書至要之典﹐猶儒者之學﹐不可缺一也。五經者﹐陰符經﹑道徳經﹑黃庭經﹑淸靜經﹑龍虎經﹔四書者﹐參同契﹑悟眞篇﹑三皇玉訣﹑靑華祕文。又有道藏全集﹐一切眞人諸品仙經丹書﹐講起皆知﹐隨時能悟﹐析義無差﹐釋文有據﹐此爲畱心參學大道之通士。然止宜默默自修爲上﹐若或好談鑪火﹐燒茅煉汞﹐彼家采戰﹐服食按摩﹐存想搬運﹐或守頑空﹐或執口誦﹐諸等術數雜學者﹐爲三千六百旁門﹐九十六種外道﹐更有不誦經義﹐呼牛作馬﹐不明道理﹐以黑爲白﹐見髙明者妒忌百般﹐見老弱者欺壓萬狀﹐祖師云﹕次此爲敗教之魔軍﹐地獄之種子﹐二枝角或有或無﹐一條尾千定萬定。一﹑凡全眞必先功行﹐乃可漸入仙源。所以外修者﹐亦必習五經四書爲至要之典﹐不可缺一。五經者﹐玉皇經﹑度人經﹑玉樞經﹑三官經﹑斗母經﹐此外修之五經是也﹔四書者﹐生神章﹑祭煉科﹑祈禱儀﹑千金方﹐此外修之四書是也。更有諸品經懺﹐宜習學精通﹐誦之必應﹐禱之必靈﹐爲國爲民﹐水旱虫蝗﹐瘟邪疫厲﹐行藥治病﹐濟困扶危﹐普度存亡﹐是爲修眞之本務。如或妖言捏怪﹐師巫邪術﹐僞法禱魔﹐指化騙俗﹐假經索利﹐違科棄典﹐飲酒食肉﹐五辛三厭不斷﹐此爲民間耗鼠﹐教內魔軍﹐陰陽律所不原。一﹑凡全眞樂天知命﹐終日如愚﹐心境泰然﹐淸虛澹泊。或處洞府﹐或棲山林﹐或隱市塵﹐或遊勝境﹐全在慈爲本﹐方便爲門﹐淸靜爲道﹐正直爲徳﹐利濟爲功﹐操持爲行。若或貢髙我慢﹐妒賢忌能﹐誇己謗人﹐廢公毀善﹐言淸行濁﹐內僞外恭﹐此不足以言大道也。一﹑凡全眞謁佛像﹐則合掌合南﹐或頂禮問訊。參禮儒聖﹐則學拳拜揖﹐或叩首興身﹐此本太上所云﹐道尙圓通﹐見相呈相之義。一﹑凡全眞見父母官﹐行庭參禮﹐其禮節﹐兩手打拱﹐鞠躬揖下﹐以額叩手上﹐兩膝一曲爲一叩﹐如是三揖三叩﹐參時口稱某觀道人參見父母爺。參畢﹐退待左右﹐端拱而立。官命坐﹐則又一揖﹐降而隅坐﹐有問答﹐則必肅然起立﹐不可坐問坐答﹐此本太上禮以自卑尊人﹐乃亨之義。然尢貴能雍雍合度﹐舉止自然﹐切戒有跔蹐不安之容﹐並忌有輕浮隨便之態。一﹑凡全眞誦經﹐以和爲尙﹐以誠爲宗﹐一心不二﹐如身入皓月之中﹐空空洞洞﹐不見不聞。字字句句﹐皆由心出﹐如不出聲﹐對經默看﹐必要字字從天目中印出﹐方爲合法﹐苟惟音調動人聽聞﹐此系應門腔派﹐尢非全眞所尙也。一﹑凡全眞上殿﹐惟獻香一刻﹐不論賓主﹐皆就鑪前中跪。其禮節﹐舉手捧香﹐向上跪拱﹐繼以左手獻插鑪內。香不離寸﹐且要齊勻平直。或以左手結止鶴訣﹐銜獻上香﹐以天目書一心字﹐此初上香也。嗣以左手結行鶴訣銜獻﹐以天目書一誠字﹐此次上香也。又復以右手加結玉印﹐安於胸前﹐以左手結飛鶴訣銜獻﹐以天目書一信字﹐此三上香也。每進上香﹐皆宜默念祝香咒。上香事畢﹐苟非觀主﹐須卽退歸本位﹐竭誠叩禮。一﹑凡全眞供水﹐忌汲井泉﹐須於夜半子時﹐耶溪河中潔淨水。或用淨布作帳﹐收取天泉﹐此更潔淨也。一﹑凡全眞供花﹐忌獻梗生刺﹐如月季﹑茶縻之類。其最上者﹐莫如蓮梅蘭桂﹐其次則桃杏菊棠﹑牡丹芍藥﹐以外皆非上品。但以其臭不惡﹐而其味堪以服食者﹐亦須采供。一﹑凡全眞香禁燃壇﹐違者罪重。其條不獨載於女靑﹐而其說不一。昆陽律師謂壇出海南﹐今古宮中﹐嘗以上供燻沐。按今禁中﹐歲以檀末塗壁﹐謂之香泥﹐一歲一更﹐故凡京鋪所市綫香﹐其色黃﹐其臭濁者﹐疑是宮泥所制也。又按《太微律注》亦云﹐燃壇之禁﹐由來久矣。然所禁者﹐宮遺穢檀﹐非謂淨檀亦禁。查自唐玄宗後﹐其禁愈嚴﹐因有天師葉法善﹐誤用宮檀﹐致受七孔流血之罰故耳。今如用檀﹐可不愼加選擇乎。一﹑凡全眞宴客﹐菜丰不過五簋﹐未昏卽散﹐讓菜以茶。至敬以露﹐如玫瑰﹑荷花﹑金銀﹑松柏﹑苗葉﹑菊葉等露是也。一﹑凡全眞過咸不食﹐菜毋兼味﹐食時不語﹐食後忌坐﹐尢忌飯飽時卽誦經禮拜。故凡欲誦經禮拜者﹐須刻綫香半柱爲度。一﹑凡全眞有三不起﹐齋堂受齋不起﹐經堂誦經不起﹐圜堂打坐不起。不起者﹐客來不起立也。蓋以律不當起而起﹐恐錯因果﹐況心無二用﹐客且未見﹐何有起立。今𨿽修由未到此﹐教相宜全。故三不起戒﹐不可不知也。一﹑凡全眞未習戒本﹐不得習經法。求戒受戒﹐不得躐等。已入戒﹐閱戒本﹐須焚香禮拜。不得艸率展閱﹐不得容人盜看戒本﹐不得盜聽眞師說法。禮誦功課﹐宜敬謹三時勿簡﹐不得矯飾威儀﹐要人恭敬﹐不得多談因果﹐希人布施﹐不得非時禮拜﹐欲拜當白觀主﹐總宜於人靜時默拜也。凡非觀主﹐禮拜不得古殿中央﹝中央是常住位﹞。凡主殿上香燈供具﹐宜細行﹐不得粗率。凡焚香時﹐微默咒曰「常焚心香﹐得大淸靜」。上燈燭微咒曰「破除重暗﹐洞照十方。」不得專揀應赴經典習學﹐或遇貧難不堪﹐當安命自慰﹐不得怨天恨地﹐不得見士俗便說當布施作福。不得對外教談道法。不得彊化施主財物﹐亦不得囑托豪貴親知募化﹐不得貨殖營利。不得假托緣事﹐募財爲私用。不得無故入他官觀及僧院。不得無故至俗家。或有事至俗家﹐事畢卽返﹐不得久畱。不得與親俗小兒等笑談戲謔﹐不得以衣物寄頓俗家。遠近出入﹐不得失儀﹐同事或失儀﹐不得非笑。一﹑凡全眞事師﹐朔望見師當禮拜﹐問師道法當禮拜﹐聞師飲食時﹐坐功時﹑誦經時﹐不進見﹐不問道。見師欲禮拜﹐師止之﹐當順師命。師與人禮拜﹐不得與師同禮拜。師前不得受人禮拜。侍師講論道法﹐師身心倦﹐教去應去。凡出入﹐當先白師。制衣冠巾等物﹐當先白師。作眾事﹐如雲遊﹑守山﹑聽講﹑興緣事等﹐當先白師。人從已借物﹐當先白師﹐師許然後與。欲從人借物﹐當先白師﹐師聽然後去。欲習經懺﹐當先白師。若人以物施﹐當先白師已﹐然後受。已物欲施人﹐當先白師﹐師聽然後與。凡事白師﹐師聽與否﹐皆當作禮而退﹐不得含慍。師有疾﹐宜盡心看視﹐不得懈怠。師令澣褻衣﹐不得現裏。師令滌溺器﹐不得嫌不淨。師唾涕﹐當卽除去﹐燈月下不得履踐師影﹐師教戒嚴切﹐不得還逆語。人問師名諱﹐答云上某下某。問號﹐答云某師。一﹑凡全眞視聽﹐各有威儀戒忌。如閱經典﹐當端坐體認。不得輕指日月虹霓﹐不得久視日月云漢。不得視外教書﹐不得視小說傳奇閒雜書。侍坐師側﹐及對賓客﹐宜正視﹐不得上視﹐不得下視﹐不得流視﹐不得注視亂色﹐嘆羨奇艷。隨師登髙跳遠﹐視師所視處﹐不得他視。隨師出入﹐不得左右顧盼﹐當低頭隨後。入城市﹐遇一切戲幻聚眾事﹐不得注目視。歸﹐不得侈談城市風景奢華。傳達師友書信﹐不得私拆窺視。入師友房﹐不得亂將經籍翻視。入城市﹐不得顧視女人﹐不得睨視女人。不得盜聽說法﹐不得傾耳聽法。不得聽淫樂﹐不得聽笑談雜話﹐不得聽唱歌曲。不得隔垣傾聽人語。師誦經講道﹐當起敬諦聽﹐不得雜聽一切。一﹑凡全眞言語﹐各有威儀戒忌。如入法堂﹐及侍師席﹐不得髙聲言語﹐亦不得大聲咳嗽﹐不得多言﹐不得疾言﹐不得效市語隱謎。師不問不得言﹐師語未了不得言。不得言人過失。不得言士俗家務。不得言朝廷官府事。不得言閨閣事。不得言爲媒爲保事。不得非時言道法。不得與婦人低聲密語。不得與少年子弟笑談戲語。飲食時不得言語。寢息時﹐不得言語。有親友來訪﹐不得在法堂久坐交談﹐當在林下水邊﹐方可傾心講論。質疑詢道﹐當禮拜致敬。師有問﹐當禮拜敬對﹐不得彊不知以爲知﹐執己見以爲是。如問家常事﹐不必禮拜﹐當據實對。對士俗﹐不得言鑪火黃白術﹐不得言彼家術﹐不得言符咒幻術﹐不得訶風罵雨。不得言一切旁門邪術。不得言外教優劣。一﹑凡全眞盥漱﹐各有威儀戒忌。如盥漱吐水﹐當徐徐引下﹐不得髙聲嘔吐涕唾﹐夏月盥器當覆﹐不令生虫﹐棄不淨水﹐不得當路﹐當低低潑下﹐不得髙手揚潑﹐濺人衣上﹐不得熱湯潑地﹐內衣宜頻澣﹐有蟣虱宜先捫去﹐發宜多櫛﹐積發多﹐乃焚僻靜處﹐不頓房內壁縫。法堂中﹐聖像前﹐不得盥漱﹐刺齒唾涕﹐當在僻靜處。亦不得對北唾涕。有瘡癬當避人﹐不得盥漱共器。有可畏瘡瘠﹐不得刺人目。一﹑凡全眞飲食﹐各有威儀戒忌。如凡齋會﹐先致敬供奉聖眞﹐大眾端莊齊立﹐誦靈書中篇﹐畢﹐末座出生於眾生盤內﹐誦偈云「汝等鬼神眾﹐我今施汝供﹐一粒徧十方﹐河沙鬼神共。唵吽﹐靈娑訶﹝三徧﹞。」出生飯不過七粒﹐面不過一寸﹐饅頭不過指甲許﹐余飲食蔬菜不出生。食時微咒曰「五星之炁﹐六甲之精﹐三眞天倉﹐淸云常盈﹐黃父赤子﹐守中無傾。」飲時微咒曰「神水入腹﹐五臟淸明。」凡飲食時﹐不得笑語﹐不得含食語﹔不得呵食好惡﹔不得搔首﹔不得刺齒﹐欲刺齒﹐以袖掩口﹐不得嚙食有聲﹐不得作口容﹐不得咂舌有聲﹐不得不遜恣食﹐不得已歷己口復反盤內﹐飯中有谷﹐當去皮食之﹐不得棄地﹔飲食中有虫蚑﹐宜密去之﹐不得令眾知。食竟﹐不得更離座食。放碗箸不得有聲﹐不得偏眾食。不得見美味生貪心恣食。凡同眾食﹐不得太遲﹐不得太速。舉箸放箸﹐不在師長前。行食未至﹐不得生煩惱﹐不得大聲呼喚﹐時常飲食﹐不得失儀﹐有失儀者﹐不得非芙﹐飲食畢﹐擊磬﹐聽大眾經行。一﹑凡全眞出行﹐各有威儀戒忌。如入法堂﹐行要安詳舒徐﹐有人閱經﹐不得在彼案前經行。有人禮拜﹐不得近彼頭前經行。入觀宇﹐不得行中央﹐當緣或左或右行。隨師行﹐當低頭隨後﹐不得左右顧盼。不得在道傍久共人語﹐不得馳行﹐不得掉臂行。不得與少年道俗談笑同行。不得在女人前後互隨行。不得與醉漢狂夫前後互隨行。隨師行﹐若偶分行﹐期會處﹐不得後時。凡遇官府﹐不論大小﹐宜回避﹐年少戒行未堅﹐不得遠方遊行﹐必欲參師訪道﹐當擇賢侶﹐不得與不肖匪人同行。一﹑凡全眞起立﹐各有威儀戒忌。如立﹐不得偏任一足﹐及倚桌靠壁。侍師﹐不得對面立﹐不得髙處立﹐不得遠立﹐立師後﹐不得倚師座﹐見師長起立﹐見賓客起立﹐除誦經作務患病時﹐不起立。侍師﹐師命坐方坐。師有問﹐當起﹐儒禮云﹕君子問更端﹐則起而對。一﹑凡全眞坐臥﹐各有威儀戒忌﹐如看閱經典﹐不得箕踞﹐當焚香正襟危坐。不得當聖像坐﹐坐功依師傳授。按時靜坐﹐不得失次﹐對師長不得坐功﹐對賓客不得坐功。夜中宜多坐少臥。不得近婦人坐﹐不得與女冠同坐。如女冠來問道﹐開示畢﹐卽遣歸﹐不得久畱坐。與人並坐﹐不得橫肱﹐不得架腿﹑豎膝﹑交股﹑搖身。靜坐約—時﹐或經行或臥。凡臥宜側體屈足﹐醒則舒﹐不得偃仰臥。不得與俗友同房臥。或同房﹐不得同塌臥。師未臥﹐不得先臥。不得無故輒移他房臥。已臥不得言語﹐不得脫小衣臥﹐不得於非處臥。臨牀攜火入房﹐須與同房者知云﹐火入﹔欲熄火﹐亦與知云﹐更用燈否。大暑不得伏地臥﹐不得露臥﹐不得晝臥。不得飽食便臥。不得置火枕邊。不得攜穢器從法堂前過。晨起﹐先左足下牀。臨臥時咒曰「太眞玉女﹐侍眞衛魂﹐三宮金童﹐來守生門。」臥醒時咒曰「當願眾生﹐以迷入覺﹐一旦豁然。」下牀時咒曰「化惡反善﹐上書三光﹐使我長生﹐乘景駕雲。」一﹑凡全眞作務﹐各有威儀戒忌﹐凡作務﹐不得辭勞苦。平日當愛惜常住對像﹐不得狼籍米谷粉麵食。凡洗菜﹐當三易水。凡汲水﹐當先洗手﹐又當諦視有虫無虫﹐絹濾過方用。嚴冬不得早濾水﹐須待日出。爨不得燃腐薪。凡作食﹐當三澡水﹐不得帶爪甲垢。掃地﹐當先灑水﹐每方五尺作一次﹐不得揚塵掃﹐不得逆風掃﹐不得聚灰土於門扇後。﹝以上十則出王昆陽祖師玄門持戒編﹞淸規玄妙全眞參訪內集學道須知夫學道髙賢﹐希仙烈士。旣慕全眞大教﹐須知性命雙修。若不參訪名師﹐豈得天機妙訣﹐跳出樊籠﹐拋離火宅﹐除情割愛﹐捨妄歸眞。黃冠鶴氅﹐爲太上之門人﹔羽扇芒鞋﹐作東華之弟子。操持戒行﹐磨煉身心。睹諸邪道﹐如睹冤仇。避諸愛欲﹐如避水火。餐風宿雨﹐滅富貴之身心。戴月披星﹐絕奢華之妄念。簞瓢只笠﹐不辭萬里之遙。野鶴孤云﹐惟尋一心之樂﹐安貧而積徳﹐知命以待時。琢磨塵垢﹐修養性天。或至名山而掛褡﹔或投洞府以安單﹔或進缽堂而演學﹔或入叢林以訪賢﹔須知忍辱藏垢﹔切要謹言愼行﹐心存柔遜﹐志戒剛彊。莫雜是非之見﹐務忘物我之私。絕巧棄智﹐爲立徳始基。含光守虛﹐乃進道之權輿。動靜施爲﹐遵五祖範圍而約束﹔行住坐臥﹐依七眞之規矩以修持。所閱丹經﹐道徳﹑陰符﹑龍虎﹔欲聞玄妙﹐悟眞﹑金碧﹑參同。至要於三皇祕訣﹐至見於靑華祕文。規中指南﹐字減而言徹﹐黃庭內注﹐理直以竅明。南華則文深義奧﹐覽之達觀﹔淸靜則性見心明﹐得之了悟。博學審問﹐苦志殷勤。求道若軒轅之走膝﹐問禮如仲尼之虛衷。不憚進履之勞﹐體惜斷臂之痛。自感明師指教﹐必得至人之心傳。引證性命之宗﹐而搜尋根蒂﹐深窮生死之旨﹐以明辧本來。盟天方設魁斗﹐歃血乃示臺罡。要知大道﹐當究一炁﹑二儀﹑三才﹑四象﹑五行﹑六合﹑七政﹑八卦﹑九宮﹑十極﹐須言言而省悟﹔欲知丹法﹐必曉十轉﹑九還﹑八闕﹑七返﹑六通﹑五明﹑四門﹑三元﹑二弦﹑一竅﹐宜字字以參詳。采陰陽升降於圜中﹐審水火返還於身內。知止方明造化﹐誠意始覺妙音﹐守眞抱一﹐對景忘情﹐湛然萬緣不染﹐自然一旦貫通﹐性天瑩徹﹐實際悟明。期懷一襟之朗月﹐堪舞兩袖之淸風。或擇洞天而入室﹐或選福地以閉關。預交云朋霞友﹐以爲道伴﹔次結艸舍茅庵﹐以作丹房。調琴理性﹐飛劍降魔。驅龍伏虎﹐則會合風雲﹐捉免擒烏﹐則交接鉛汞。轉地軸﹐則復通幹谷﹐撥天關﹐則姤返坤宮。鼓巽風而煆煉﹐運離火以烹煎。加減進退之有時﹐溫養沐浴之無錯。則太乙壺中﹐滿飲長生之酒﹐黃庭宮內﹐永結不老之丹。停功罷戰﹐混俗和光﹐或隱塵寰而積行﹐或棲塵市以立功。徳滿人間﹐名題天上。靜待玉京之詔﹐早朝金闕之尊。宴賜蟠桃﹐敕遊閬苑。眷屬皆超於極樂﹐仙友同上於蓬瀛。此系淸修之結果﹐卽大成之標榜也。玆外或有才離俗网﹐乍入玄門﹐未滌已往之愆﹐懸思將來之福。或根鈍智淺﹐豈究天機之妙訣。或孽深徳薄﹐難逢聖道之明師。性隨物轉﹐意被情纏﹐致使一心著於二念﹐三毒擾於四非。因其五蘊不空﹐故爾六賊難伏。七情牽動﹐八識分攻﹐九竅之邪﹐永幹於眞境。十惡之業﹐滋蔓於靈臺﹐如雲迷皓月﹐霧掩靑天﹐慧光不耀﹐聖智能明﹐靈機因此而閉塞﹐妄欲由此以疊生。斯無神气之凝﹐焉有返還之妙﹖正所爲身不勞而功不大﹐天神難佑﹔行不廣而心不死﹐仙聖難容。學者莫負淸靜之虛名﹐體執無爲之假相﹐𨿽甘衣艸食木﹐徒自苦己勞形。若頑坐存思﹐必著於魔境﹐但妄行搬運﹐定結於幻丹﹐恐致恩中生害﹐有始鮮終。叮嚀學者﹐微細參詳。勿錯修持﹐須尋正道﹐勇猛精進﹐宜尊九節之功。奮勉修行﹐漸進三乘之路。合身心面並煉﹐兼內外以交修。靜則究理盡性﹐動則積行累功。須行時時之方便﹐務存種種之慈悲。濟幽撥亡﹐葛仙翁由是以成道﹔扶災施藥﹐薩眞人因此以登仙﹔隊害蕩妖﹐許族陽功圓拔宅﹔保民福國﹐陶弘景行滿飛升。歷古至仙﹐悉從苦行而超越。迄今未學﹐豈離積徳以成眞﹖勤除滌障緣﹐殷生定慧﹐常含默默之光﹐每存綿綿之息﹐則善芽增長於三田﹐而靈根培植於寸地。此系漸修之法門﹐卽上乘之階級也。要之漸頓𨿽有二途﹐至道皆原一本﹐凡慕道英賢﹐矢志參訪﹐俱當體此前修﹐庶不溺於旁術。故著斯論﹐以照昏渠﹐堪爲修眞寶鑑﹐進道靈梯。卽參訪之關憑﹐亦雲遊之路引。遵我教者﹐執爲符券﹐尋海嶽可契矣。天戒云﹕纖毫失度﹐卽招暗黑之愆﹐霎傾邪言﹐必定犯禁空之醜。天神耳目﹐咫尺非遙﹐克告行人﹐自當覺察。倘言行無愧﹐陰徳周隆﹐自有神仙作汝師﹐至此何憂身不度。戒食銘凡入齋堂﹐嚴整衣冠﹔云廚煮粟﹐非是等閒﹔無內無外﹐粒米同餐﹔先學齋食﹐後學成仙﹔匙缽展轉﹐飯可重添﹔揚言宜忌﹐斜坐側肩﹔行遵道气﹐休看衣衫﹔莫論客主﹐一體皆安﹔謹愼檢點﹐務要心堅﹔道气常存﹐一體同觀﹔粒米莖薪﹐工夫一年﹔念頭若錯﹐孽累盡塡﹐披毛帶角﹐骨肉奉還。紫淸眞人淸規榜天地神人鬼五仙﹐盡規矩﹐定方圓。逆則路路生顚倒﹐順則頭頭合自然。夫此聖賢息肩之地﹐亦惟神仙養素之軒。晨昏焚香頂祝﹐頌皇王聖壽以無疆﹔朝暮聖號宣揚﹐保宰官士庶而有慶。是以凡聖同居﹐隱顯莫測。只履單瓢﹐作壺中之活計﹔孤云野鶴﹐爲物外之閒人。恬淡無拘﹐逍遙自在。黃粱夢覺﹐安然一忱淸風﹔金汞鑪開﹐不覺半窗明月。功成行滿﹐體妙神靈﹐伏龍虎而出昏衢﹐跨鸞鶴而歸洞府。或其初離塵俗﹐乍入玄門﹐心地尙迷﹐性天未徹﹐切須遵守淸現﹐行持莫犯。侍師敬友﹐念道思眞。常在性命上畱心﹐莫向利名中掛念。行須緩步﹐語要低聲。勿歌妖艷之詞﹐休講是非之事。公私出幹﹐不許燈火而回﹔打坐絕言﹐只等鐘鳴而起。來時明向掛褡﹐去時對眾抽單。倘有違犯﹐量情究責。輕則香油茶餅﹐重則竹篦下山。偸盜杖逐﹐燒毀衣缽﹐賭博葷酒﹐不許在堂執事。邪淫姦騙﹐撒骨揚灰。有違﹐同眾倍罰。故玆榜示﹐各宜知悉。五湖雲水﹐混居一堂。旣集徒侶﹐須明紀綱﹐或凡或聖﹐時隱時彰﹐神化無定﹐道規有常。長春眞人淸規榜夫處山者﹐淸虛冷淡﹐瀟灑寂寥。修心爲體﹐養性爲用。柔弱爲道﹐謙和爲徳。慈悲爲本﹐方便爲門。在眾者常居低下﹐處靜者勿起凡情。所有塵勞﹐量力運用﹐不可過度。每一衣食﹐不可過用。每計錢糧﹐不可積剩。治身衣服﹐不可貪求﹐或常住之物有餘者﹐濟贍往來經過貧寒之士。或於他處行緣﹐或以備齋設會。十二時中﹐不著於假﹐常要明眞。掃除塵垢﹐刷釜汲水﹐擔薪炊膳。除己私意﹐勿起嗔心。各處一室﹐澄心辧道。各分局次﹐當占一利﹐或以互換。調煉眞性﹐不得執著爲用﹐不得遞相是非﹐謹要降火掃除人我﹐泯於聲色﹐離形去智﹐湛然無欲。見三教門人﹐須當平等﹐不得怠慢驕心。無事不得出觀。早晚照看門戶。寅旦灑掃殿庭。倘有進供者﹐平常接待﹐無施與者﹐勿起二心。凡有遊歷之士﹐但過三日﹐是髙明者﹐舉進位坐﹔無志气者﹐他處去行。次驗腳冊﹐分記詳察緣由。若不分明﹐其間恐有隱匿詐僞之人﹐不當穩便。防一等野道疲頑之輩﹐姦詐之人﹐以言相惑﹐玷污徒眾﹐破除觀捨﹐常談是非﹐便合遣出。若有投觀出家者﹐不得擅便引進﹐先觀道气﹐次探道心﹐或祖上家風善惡﹐又自己徳行淺深。髙明者攜之﹐愚蠢者抑之。或於觀中幹辦等事﹐先問觀主﹐次與合堂道眾評論。出家無論早晚﹐不擇老幼﹐但能達理明心者﹐堪爲上人也。凡有化導﹐不得詐僞師家名目﹐若使心指托觀捨﹐要取檀越等物﹐自己用度﹐便是私瞞常住﹐上天監察﹐必無輕譴﹐故玆榜示。長春眞人執事榜嘗聞人生天地之間﹐如白駒過隙﹐忽然而已﹐來之不可禦﹐去之不可止。及其六八變滅﹐四大分離﹐身尙不存﹐生非我有。觀其所以然者﹐莫若體乎至道。察其所以修者﹐莫若明乎本心。蓋心卽是道﹐道卽是心。心外無道﹐道外無心﹐惟在吾人一默會耳﹗故作凡作聖﹐皆由我做。悟眞悟道﹐不出他行。先須領解﹐次須進修﹐運水搬柴﹐無非這个。誦經禮懺﹐只在些兒。各請具眼同觀﹐勿得當面錯過。自今雲水相逢﹐煙霞集會﹐倘得道逢師﹐師傳得旨﹐恆心領悟﹐了知出世之家風﹐立志修持﹐堪作升仙之活計。毋虧功行﹐當悟本來。所有玄憲淸規﹐凡諸執事﹐條陳於後。一﹑都監者﹐總括玄綱﹐糾諸執事。一﹑都管者﹐宰制道範﹐鑑齋督戒。二者乃天人之眼目﹐仙聖之規模。以道徳存心﹐以仁慈利眾。向父母未生前﹐悟本來面目。在聖賢經教內﹐發性地光肖明。先調中和命脈﹐後觀竅妙眞機。造化鑪中﹐擒龍制虎﹔乾坤鼎內﹐取坎塡離。以升堂入室之旨﹐就裏提撕﹔以明心見性之功﹐意外領悟。導引福善﹐開化賢良﹐動靜肅恭﹐威儀誠敬﹐稍有過差﹐倍眾公罰。一﹑左堂執﹐提轄待者。一﹑右堂執﹐協理茶司。二者實大眾之綱紀﹐作後學之筌蹄。運轉法輪﹐輔佐玄範。出入巡香﹐恆加敬畏。上下止靜﹐務要純和。糾察輕躁之失儀﹐公舉怠違之越理。言語莊重﹐气色溫柔。有犯玄規﹐跪香罰拜。一﹑龍虎二單者﹐誠心辧道。立志修身﹐除欲念以觀心﹐息思慮而盡性。調神攝靜﹐玄功常蘊於丹田。舉步輕行﹐戒律每存於赤窟。須守玄憲﹐勿犯淸規﹐違者跪香。一﹑日月二單者﹐誦經禮懺之際﹐以戒愼恐懼而注想尊容﹐以齋莊中正﹐而昭事上帝﹐同音贊禮﹐一志皈依。倘朝奏失儀﹐誦念忽略者﹐同眾罰香。一﹑侍香燈殿主者﹐侍奉香燈﹐陳設品供﹐誠心潔淨﹐勿令厭穢﹐觸犯靈壇。從事精虔﹐要當恭敬﹐同臨法會。倘有缺誤﹐供品不齊者﹐跪香。一﹑典座飯頭者﹐爲大眾之司命﹐叢林中根本。辧上賢齋饈﹐宜淸宜潔﹐勿怠勿疏﹐六味調和﹐三餐齊備。戒酸餿之爲害﹐防器皿之不全。以之格天眞而歆享﹐資道眾以養生。倘有忽略不精﹐罰香。一﹑茶頭﹑水頭者﹐潔備淸泉﹑烹煎玉露﹑齋天供聖﹑款客迎眞。生冷勿攙茶湯﹐人我必戒穢濁。倘有怠忽者﹐罰香。一﹑火頭﹑司靜者﹐早則開靜先起。晚則止靜方眠。竈房火燭﹐加謹意護。階庭灑掃﹐務須蠲潔﹐違者跪香。一﹑庫頭者﹐執掌錢糧﹐經手出納。錙銖布施﹐乃眾善之脂膏﹔顆粒齋糧﹐實諸緣之血汗。勿欺勿昧﹐此心方可對靑天﹐若染若侵﹐他日究竟而沈黑獄。務要登記明白﹐收放得宜﹐倘有差失隱匿等情﹐許大眾直言表白。輕者罰齋﹐重者逐出。一﹑買辦者﹐務得正大光明﹐勿欺暗室。凡屬備用齋糧供品﹐蔬菜油燭等件﹐俱入庫登薄﹐買辦物體﹐照依實價﹐毋得沾染脂膏﹐有壞道心。倘有私隱情獘者﹐重罰。一﹑化主者﹐導引賢良﹐開化福善。募緣於貴人君子﹐積功於聖境靈壇。當思利物利人﹐毋得徇私徇已。倘有瞞移偏向﹐倍罰設齋供眾。一﹑知賓﹐爲常住之儀表﹐先存謙和敬讓﹐更須禮貌端嚴。迎送勿失淸規﹐酬答必合元範。虛懷應客﹐正己待賢。或驕慢不恭者﹐重罰。一﹑書記者﹐乃叢林出類拔萃之流﹐超羣軼倫之士。程序藏於胸中﹐元機隱於句內。申奏文疏﹐俱要端楷精誠﹐而感格上帝﹔回發函信﹐亦當辭章恭敬﹐而會答髙賢。鬧中取靜﹐而默運身心﹔忙裏偸閒﹐而窮參妙道。務求證聖成眞﹐勿令轉凡入趣。倘或字意差訛﹐同類宜當面較﹐如其拗慢故違﹐重則辦齋﹐輕則跪香。一﹑知觀者﹐總理常住一切大小事務﹐爲叢林之表率﹐作大眾之領袖。以道徳蘊乎心胸﹐以仁義彰於事理﹐松霜節操﹐水月襟懷。四威儀內﹐愼獨恆修﹐萬行門中﹐忍辱培養。以責人之心責己﹐恕己之念恕人﹔寬以待眾﹐廉以持身﹕扇眞風於海宇﹐闡玄化於諸方。名重當時﹐徳流遐邇﹐不負素位之任﹐稍有文飾﹐加倍罰齋。一﹑副觀者﹐亦叢林之棟梁﹐大眾之綱領。必以道徳齊備﹐仁義兼行﹔儀型可師﹐規模是式﹔待眾以謙爲主﹐款客以禮爲尊﹔敬神聖儼然在上﹐視將帥如列殿庭。道眾名題玉籍﹐先人字隸神京。闡太上之教法﹐宣三洞之經文。鄕閭仰徳﹐眾庶蒙休。稍有怠弛﹐倍罰齋供。一﹑靜主者﹐道徳兼全﹐仁義並著﹔坐靜安圜﹐惜精養气﹔以淸靜爲本﹐而以定慧爲宗﹔脫俗中之境界﹐作物外之生涯﹔朝暮朝眞﹐祝延聖壽﹔專持超凡入聖﹐惟務靜志凝神。煉三寶作金丹﹐守一眞爲大藥。斡開玄竅﹐反復陰陽。爍百焰於九鼎之中﹐聚萬化於一壺之內。三千功滿﹐名列仙班﹔八百行成﹐身超塵劫。如此則自度度人﹐上升霄漢。天眞攜手﹐仙聖齊肩。倘有公私人我﹐一例罰齋供眾。一﹑巡照者﹐乃叢林鑑察都司﹐統轄—堂大小執事﹐代天宣化﹐替祖闡揚。提拔有道髙人﹐而修眞養性。巡察犯規羽士﹐而按律施行。倘有失察﹐公罰。一﹑收供者﹐辦大眾之齋糧﹐實常住之根蒂。𨿽珍饈美味可除﹐而黃韲淡飯難免。長存釋迦有餵虎之心﹐須驗墨子以身磨利世。不辭勞苦﹐毋起悔心。如惑懈怠失道﹐而文飾倔彊者﹐罰香。一﹑園頭者﹐宜當懇懇勤勤﹐勿致疏缺。四時之蔬菜﹐不失其時﹔一歲之喫用﹐有餘則剩。如或應用有缺﹐竊取私賣者﹐重罰。一﹑凡諸文武職事﹐各有其徳﹐不得互相爭競﹐有害道風。文有燮理紀綱﹐宣揚正法﹐導引愚迷﹐開誘善信﹔武有除暴安良﹐奮身護道﹐寒暑無間﹐晝夜不倦。皆可謂太上之法器﹐而不愧祖師之苗裔。正當上下相照﹐內外相和﹐各宜共埽塵情﹐同證妙果。凡諸執事﹐盡心竭力﹐𨿽未見道﹐庶幾近焉。倘若文職自恃才能蓋眾﹐視武職爲愚蠢﹐武職自謂勇幹立功﹐議文人爲無用者﹐此皆非有智之士也。如或各恃其能﹐而生傲慢者﹐知過謝罪。以上數條﹐務望人人畱意﹐各各省心。倘有推托倚靠等情﹐大眾自有眞實公論。兩堂功課宜持﹐五品皇經莫怠。十方有志髙人﹐住者自當恭敬﹐不可獨善其身。倘外明而內暗﹐口是而心非﹔或陰多而陽少﹔或公來而私去﹔十方檀越﹐視我爲貪吝庸徒﹐護法眞官﹐自有分明報應。咦﹗寧教諸人負我﹐不可我負諸人。須知榜者

年月

日立。本觀住持謹白。淸規榜伏以道居家帝之先﹐萬殊一本﹐無爲純朴之後﹐三教同源﹐居塵出塵不易﹐在欲無欲實難。每見愚蒙﹐常沈苦海﹐日流污下﹔惟願髙明﹐宜加警策﹐勿墮迷津。太上開不二法門﹐忍辱第一。祖師演缽堂之教﹐規模爲先。天上不容無禮神仙﹐人間豈有犯規羽士。此修心煉性之所﹐非醉生夢死之揚。如談說人我﹐講論是非﹐如此存心﹐焉能出世﹖玆者共居福地﹐爰立聖堂。聚千里而來之善友﹐合十萬有道之良朋。務要互相警覺﹐共悔前非。莫起絲毫妄念﹐休生纖芥邪思。戒凜冰霜﹐心持砥礪。所有淸臚列如後﹕一﹑凡姦盜邪淫﹐敗太上之律法﹐壞列祖之宗風者﹐架火焚身﹔一﹑凡拐帶欺騙者﹐炙眉燒單﹔一﹑凡攪擾淸規﹐不遵律法者﹐杖責革出﹔一﹑凡賭博耍錢者﹐杖責頂淸規﹔一﹑凡談講燒丹煉汞哄騙迷人者﹐杖責逐出﹔一﹑凡飲酒﹑茹勞葷食肉﹐攪成常住者﹐杖責逐出。一﹑凡毀傷父母﹐詈罵大眾者﹐杖責逐出﹔一﹑凡不拜師長﹐不知宗派者﹐逐出﹔一﹑凡常住辦事﹐克眾利已﹐隱欺大眾者﹐罰打齋﹔一﹑凡倚恃官勢﹐欺壓道眾者﹐合堂公議﹐杖責逐出﹔一﹑凡妄語戲謔﹐不遵規矩行事者﹐輕跪香﹐重杖責遷單﹔一﹑凡大眾上堂公事﹐俗衣小帽者﹐跪香﹔一﹑凡私自募緣不通眾﹐不入常住者﹐遷單﹔一﹑凡妒嫉賢良﹐欺漫後學﹐驕傲自誇者﹐逐出﹔一﹑凡上殿登壇﹐談笑喧嚷﹐背立呼童﹐斜目曲視﹐喫煙唾痰﹐不依臣目﹐拜跪不恭者﹐跪香﹔一﹑凡各殿神祠﹐早晚香燈供桌﹐穢污不潔淨者﹐跪香﹔一﹑凡朝暮功課﹐轉天尊不到者﹐跪香﹐有公事者免。一﹑凡朔望聖一﹐大眾朝賀﹐雲集不到者﹐跪香﹐有公事者免。一﹑凡上齋堂﹐言語衣冠不正﹐碗響筷子落地者﹐跪香﹔一﹑凡掛插袋荷包﹐上齋堂喫煙﹐不遵道規者﹐跪香﹔一﹑凡常住食物私自待賓﹐不上客堂者﹐跪香﹔一﹑凡常住赤體露臥﹐不穿小衣﹐不紮褲管者﹐跪香﹔一﹑凡烹廚供獻﹐污水穢柴作食﹐竈前戲笑不虔敬者﹐跪香﹔一﹑凡竈火燒香﹐小衣上殿﹐失冠帶巾不恭者﹐跪香﹔一﹑凡出門不告白﹐不領簽者﹐跪香﹔一﹑凡叢林私食不供眾者﹐罰打齋﹔一﹑凡出坡動靜不隨眾者﹐跪香﹐有公事者免﹔一﹑凡公私出幹燈火回者﹐跪香﹐有公事者免﹔一﹑凡開靜不起者﹐跪香﹔一﹑凡止靜不吹燈闡單者﹐跪香﹔一﹑凡私自開看藏經﹐不鳴眾者﹐罰打齋﹔一﹑凡夜寢言語驚眾者﹐跪香﹔一﹑凡廚房拋棄米谷﹐損壞什物家夥者﹐跪香﹔一﹑凡常住有大公事不幫助者﹐罰香﹔一﹑凡巡照﹐知犯淸規容隱大眾﹐察出同罰打齋﹔一﹑凡戊禁﹐惟除春戊寅﹑秋戊申﹐兩戊不忌﹐余戊皆禁。其所禁之日﹐凡法官道俗﹐有開靜燒香﹐上章進表闡申天曹者﹐滅身。知而故犯者﹐殃及九族。風刀萬劫不原﹐非佩籙者減三等。赤文天律章﹐靑女天律同。以上三十六條﹐告白大眾﹐各依法律﹐共遵玄範。故三人同行﹐必有我師﹔一堂共居﹐豈無資藉。常住大眾各加覺察﹐毋致違誤﹐毋犯淸規。依此禁戒之儀﹐莫起恣縱之念。當思十方飲食難消﹐須惜一寸光陰易過。時常謹愼修持﹐必得神仙可翼。謹榜。執事榜夫大廈非一木所能支﹐必須眾材資助。叢林豈孤身可立﹐還期分職共襄。使其用必量其才﹐尊卑有序﹔食其祿而執其事﹐小大無虧。我等旣沐皇恩﹐不織不耕﹔恆存素餐之恥。克勤克儉。毋虛白日之過﹐馬公移瓦課經﹐良有以也。龐氏擔柴運水﹐豈徒然哉。由是定規立矩﹐固己先乎一己。輪管分職﹐是所望於羣公。今將職事﹐開列於左﹕都監都管知觀副觀書記知客司庫典座買辦貼案飯頭行堂火頭水頭茶頭值歲巡山田莊園頭�頭西序靜主髙功都講監齋知磬表白經師堂主香燈殿主巡照侍者啟閉雜務知隨童子年

月日

立。本觀住持謹白。長春眞人垂訓文吾教後輩門人知悉﹕爾等旣入玄門之正教﹐必通夙世之善根。一證今生之福果﹐二修來者之不墮。若有向道之眞心﹐常遵太上之法律。柰何只圖道教以度平生﹐並不知玄科而有禁戒。粒米文錢﹐俱有關系﹐乃世人之膏脂﹐農夫之血汗﹐非用力何能消﹐豈無功而可受。汝等愚迷﹐不自揣度﹐不肯修持﹐反言本教無功﹐便向外道有意。以致姦盜邪淫﹐損人利己。或葷酒賭博﹐環教敗宗﹐或燒茅煆汞﹐騙哄迷人﹐或信投傍門﹐毀謗正教﹐似此無賴﹐種種不堪﹐豈是爾等道教之所當爲乎﹖且莫說爾等後學難逃果報﹐卽天神有過亦黜其位﹐地祗有過亦降其職﹐神仙有過則墮入塵﹐地藏有過亦降其職﹐神仙有過則墜入塵﹐鬼祟有過則滅其迹﹐君王有過則失其國﹐臣僚有過則加其刑﹐士人有過則削其名﹐庶人有過則掠其福﹐一切過惡各有所歸。何況爾等作孽者﹐豈無報應﹗故吾教後學門人﹐當自揣出家爲何﹐蓋爲看破﹑輪回苦惱﹐方才進道﹐豈可反造愆尢﹐重增罪孽﹖法有三乘﹐遵循本宗而行﹐量力而進﹐立志而守﹐苦行而修﹐方是出家之正路也﹗夫上乘者﹐修眞養性﹐苦志參玄﹐證虛無之妙道﹐法天地之正气。除塵世之冤愆﹐廣行仁義﹐大積陰功﹐只候三千功滿﹐八百行圓﹐然後身超三界﹐位列仙班。或駕鶴而朝金闕﹐駕彩鳳而赴瑤池。千眞恭敬﹐萬聖護持。與天地同體﹐日月同光。豈不爲出家之大丈夫哉﹗中乘者﹐誠心演教﹐禮懺誦經。諷太上之玄科﹐稱天尊之寶號﹐信心懇禱於神前﹐虔誠齋戒廟於中。淸靜身心﹐闡揚大道﹐一念純眞﹐常存正法﹐運用滅度之時﹐自有善人擁護。或轉送皇宮﹐或投生官府﹐或拜相而位列三臺﹐或爲君而名登九五﹐那時萬民敬仰﹐四海歸投﹐人中殊勝﹐豈不尊乎﹗下乘者﹐建宮修廟﹐印經造像﹐修橋補路﹐戒殺放生﹐施茶施藥﹐固窮濟苦﹐不慳不吝﹐轉化爲人。生富貴之家﹐遂心滿願﹐一生享用無窮﹐豈不快哉﹗如是修爲三乘之法﹐句句分明。若不省悟﹐不除酒色財气﹐不如還俗歸家﹐染苦爲甜﹐任意所爲﹐隨心所欲﹐豈不灑樂﹖如何久戀玄門﹐迷而不省﹐造下無邊罪業﹐果報難逃﹗有志誠者﹐可以精進﹐無夙緣者﹐可以速退﹐不然造罪加倍﹐吾甚憐憫﹐爲此訓焉。倘有見此回心﹐聞訓轉念﹐重整剛志﹐痛攺前非﹐勇猛精進﹐聞者省悟﹐見者開發。省悟者回光之心也﹐開發者反照之意也。如不早覺﹐必永失眞如﹐一墜冥途﹐常沈苦海﹐化爲異類﹐到此之時﹐悔之何及﹖聰明達人﹐細細思之﹐今生錯過﹐大道難遇矣﹗就正錄弁言

予與先生﹐同受知於謙居簡夫子。始以文藝往來﹐未識先生眞面目。先生不棄予﹐屢以道徳相規勸。予初不能解先生講論﹐忘寢食﹐後稍覺悟。私以其說証之先賢語錄﹐不爽毫髮﹐因益喜聞其說。先生嘗曰「人生本原﹐如是而已﹐濂溪令人尋孔顏樂處﹐卽此便是也。」嗣後從遊日眾﹐先生掀揭底裏﹐指點修己治人之方﹐體用寂感之妙﹐久大無窮之旨﹐私宣厥蘊。與同志諸友﹐花晨月夕﹐風雨晦明﹐數十年無間﹐方私幸不傳之學﹐得以弗墜。柰同志諸友﹐多散在四方。閱幾年﹐先生競棄吾黨而逝矣。所著﹐有聖學原委﹑便幼天壤﹑曠觀記﹑語錄質疑八篇。諸書闡發聖賢奧義﹐眞濂洛關閩以後所罕見者。余友黃子左臣﹐一見欣然﹐思有以廣其傳。而諸書卷帙繁多﹐急切不能盡付剞劂。黃子尢欽重者﹐則《就正錄》並《與林奮千書》二冊﹐遂授之梓﹐因援筆而序之。先生生平學問極博﹐與人言歷晝夜﹐津津不倦﹐原非二書所能盡。然先生常謂人生宇宙﹐不外形气靈三字﹐但形爲必敝之物﹐形盡而气滅﹐所謂眞切我﹐惟恃一靈﹐靈卽太虛﹐太虛無形﹐卽物以爲形﹐貫三才﹐該方有﹐閱歷古今﹐橫塞宇宙﹐以先生之道徳文章經濟﹐使其得志﹐居要職﹐必能有所建立。列淸班﹐必能有所闡明。柰命與時違﹐終老靑衿﹐且年僅五十有二。徒以言論爲吾黨表率﹐豈足以盡先生哉﹗然其不朽者﹐不在遇合窮通﹑年算修迫也。世之髙位厚祿﹐享有大年者多矣。然生則赫赫一時﹐屍骨未寒﹐而姓名泯滅﹐千百年後﹐誰復知有某髙位﹐某大年者﹐遭際何嘗﹐夭壽不測。眞不足爲先生重輕也。無富無貴﹐無貧無踐﹐無壽無夭﹐胥恃有此﹐此處能惺惺者﹐則爲完人﹐不能者直非人矣。古今聖賢豪傑﹐直完得一人而已﹐非於人有加也﹐此先生立言大旨。卽千百萬言﹐亦不過發明此旨。善讀此二書者﹐亦可以得先生之大凡矣。先生諱世忱﹐字葵心﹐號約庵﹐六合邑庠﹐居邑西之龍山﹐從遊者因稱龍山先生﹐時康熙丁丑十一月同學教弟袁綖拜序。原序

袁子武若﹐大名豪傑士也﹐於今春三月間﹐來遊棠邑﹐寓準提靜捨。余友李子叔靜識之﹐交漸篤。一日謂余曰「有袁子者﹐北方佳士﹐曷往晤之。」余因叩其爲人﹐叔靜曰「其人謙而和﹐爽而毅﹐且時時以不昧自心爲志。」余躍然曰「是學問中人也。」於是卽正偕叔靜往晤之﹐且以生平管見就。謬蒙許可﹐每日夕﹐卽造與談。袁子曰「大丈夫居世—番﹐須有是大學問」。惜某目下瑣瑣﹐不及盡請益柰何。余因反復請證。袁子益喜曰「俟某歸﹐得稍寧息﹐卽事此言。」十餘日來﹐余以午節返山中﹐而袁子亦以羈旅事不暇﹐遂致睽隔。方切懷思﹐忽袁子告別﹐於次日返裏。余低徊久之﹐愧以無以贈﹐且恨心期未盡表露﹐而性命之計﹐未盡發明﹐恐辜千里同心之義也。敢略舉平日所見﹐艸述之﹐以就正有道云。時康熙戊午五月六峯弟陸世忱拜書。就正錄古棠約庵陸世忱著

學問之道無它﹐求其放心而已矣。此二句﹐是盂氏指出千聖學訣。吾人用功﹐不在遠求﹐只在此處尋頭腦便得。若不能向心上做功夫﹐徒在事物上尋討﹐气魄上支撐﹐才識上用事﹐到底不成眞種子﹐故孟子只歸到心內﹐曰存心﹐曰求放心﹐存卽所以不放也。

歸到心內﹐非是要人遺卻世務。存心功夫﹐正在世務內做出﹐遺卻世務﹐便是異學﹐不惟無可信﹐人且當羣起而攻之。吾人爲學﹐焉肯類是﹖所謂歸到心上者﹐乃是以心爲主。事事物物﹐行行止止﹐無不長存此心。譬之串子穿錢一條索﹐俱在手中﹐故曰一以貫之也。自聖學不講﹐大道不明﹐人都卽事作心﹐其下焉者無論﹐卽上焉者﹐亦拘於格套﹐往往做一二好事善行﹐便以爲盡境。不知好事善行﹐固是聖功﹐然其所以好﹐所以善處﹐須歸自心﹐反復揣度﹐看他從何處起﹐從何處出﹐便知本心所在。昔象山先生與楊慈湖論本心﹐慈湖不識。一日﹐因慈湖斷扇訟﹐因謂之曰「適見斷扇訟﹐是者知其爲是﹐非者知其爲非﹐卽敬仲本心。」慈湖言下大悟。可見爲學不識本心﹐終非善學。所謂行不著﹐習不察﹐其獘若此。

故吾人今日爲學。先要體認此心﹐認得明白﹐然後可以下手。今人無不自言有心﹐其實不知心在何處﹐他只將憧憧往來當做心。殊不知此皆一切紛擾﹐一切緣感﹐一切意念。若教他除去此等﹐別認出一个眞心來﹐他便莫知所措。夫天下有一名必有一實﹐今旣名爲心﹐自有所以爲心者在。何得以紛擾緣感意念竟當做心。會須體驗尋討識出心來﹐方許有進步。天下萬物皆有形有迹﹐惟心不可以形迹求。無聲無臭﹐空空蕩蕩﹐向何處尋覓下手﹖會須悟出原故﹐養出端倪﹐方見人世間有如此大事。

凡平日發謀出慮﹐無不是心﹐然皆是心之運用﹐不是眞體。直是—點靈明﹐乃爲眞心。這點靈明﹐寂而長照﹐照而長寂﹐不落色相﹐不落聲塵。何處認他﹖此處言語文字用不著﹐擬議思維亦用不著﹐惟宜默自會悟﹐自有見時。

其法﹐初於無事時﹐正襟危坐﹐不偏不倚﹐將兩目向裏視定﹐一意不走。自覺心中靈靈醒醒﹐上頭全無一物﹐卻又似長有一物﹐不能忘記一般﹐此處正是眞心﹐不用更覓心在何處。先儒謂求放心三字﹐謂求的卽是心﹐才求卽是放心已收﹐可謂透切了當﹐亦可作千古入要訣﹐勿得誤過。

靜坐時﹐將神內斂﹐將目內視﹐中間必是紛紜起伏﹐意念不停﹐此卻何以掃除﹖然亦不必管他。蓋這些意念都是平時僞妄﹐如何便能一時掃淨﹐才去一念﹐又生一念﹐東滅西生﹐何時能已。只要見个眞心﹐眞心見時﹐羣妄自息。譬如眞主人在堂﹐豪奴悍婢﹐豈敢妄肆姦欺。果若有志求心﹐豈眞無可見心哉。

靜坐時﹐覷定此處﹐須要看前一念過去﹐後一念未來﹐這个過去未來之間﹐是名無念﹐卻向此一眼認定﹐再莫放他﹐便是眞心所在。求卽求此﹐養卽養此﹐學問卽學問此。

前念已過﹐後念未生﹐此處不睹不聞﹐無聲無臭﹐便是心﹐便是性便是命﹐便是天所謂孔顏樂處﹐千古不傳之邈緒也。但不可錯認。蓋靜坐中﹐不以空然蕩然者爲是﹐而以靈靈醒醒知此空然蕩然者爲是。故昔人有以不睹不聞爲本體﹐戒愼恐懼爲功夫者。陽明謂亦可以戒愼恐懼爲本體﹐不睹不聞爲功夫。微哉斯言﹐亦可以識聖學之要矣。

初存此心最難﹐十分著意方可。才一懈﹐便已馳去﹐故曰操則存﹐捨則亡。吾人識此﹐須髮一大狠﹐照破前後﹐將這个念頭提定﹐時刻莫忘。先儒所謂如龍養珠﹐如雞伏卵﹐如領嬰兒入市﹐一步一顧﹔又謂如貓之捕鼠﹐一眼看著他﹐一耳聽著他﹐俱可謂善於形容。學者果克如此行持﹐卽有透露時﹐不論資稟好醜也。

初入功夫﹐𨿽是竭力愼守﹐就是易起易滅﹐此最要能接續爲主。但一念來復﹐便用意提存一番﹐咬定牙﹐立定腳跟﹐不使絲毫放失。心心相次﹐念念相續﹐時時振奮﹐刻刻保守﹐方有進益。操存之初﹐能靜不能動﹐此須用演習法。其法先坐定﹐內顧其心﹐將此點靈明提定﹐然後立起身來走走﹐亦只如是提定﹐將目遊望四處﹐或看物類﹐亦只如是提定。習聽亦然﹐總是耳目肢體照常運用﹐而心中只不少放。演習數日﹐乃知視聽無礙於存心﹐而存心實有功於視聽。然又苦不能思慮﹐才思慮﹐心又馳去。此亦須用演習一法。其法或用文章一篇置前﹐先將心提定﹐後看文章。始之以神方內斂﹐看物必格格難入﹐且勿管他﹐只將此心提定﹐反復看﹐大要寧可文章混混﹐斷不可一念不存。如此數日﹐自然漸熟。初能少看﹐漸能多看。初能仿佛大意﹐漸能深得義旨。縱心思疊用﹐而靈明不昏﹐此煉心思運用之法。

功夫旣久﹐心悟漸開﹐須於獨坐時驗之。其時上不知有天﹐下不知有地﹐外不見物﹐內不見我。空空曠曠﹐昭昭融融﹐是何光景﹐是何境地﹐乃是性體﹐乃是心齋坐忘時候。

這个光景固妙﹐然又不是一向貪著。若貪著﹐又是認光景爲眞體﹐名爲喜靜厭動﹐依舊不是。須知靜中無天無地無我無人光景不重﹐只重一段靈明處。果於心靈中能長醒長照﹐無事時非寂﹐有事時非感﹐寂感一如﹐動靜無二﹐是爲得之。

心兼動靜﹐亦合內外。孟子集義兩字﹐實萬世成己成物之宗也。吾人果克勿忘勿助﹐以集其義﹐以養其气﹐則不動心之道在是。

心存旣久﹐未免拘於向裏。不知向裏一著功夫﹐原是退藏於密一義。若泥定以爲有在﹐又拘於狹小﹐不見性天廣大。必定識得性天廣大﹐方見道體全量。故象山云「宇宙便是吾心﹐吾心便是宇宙。」何等廣大﹐何等久遠。須要見出﹐方知吾人一點靈明﹐自有位天地﹑育萬物气象﹐且以知吾人不是如此渺小的人。

凡人泥於眼前﹐不識天髙地厚﹐豈知天地萬物是个我。古人云「道通天地有形外。」又云「萬物靜觀皆自得」。何等胸襟﹗何等眼界﹗然要非彊爲大言﹐道體實是如此﹐急宜著眼。

要識心量之大﹐先看天地之大。從吾身起﹐上至天頂﹐下至地底﹐東至日出﹐西至日入﹐南北亦然。這是天地以內﹐日月星辰所經之地﹐猶有窮盡﹐有方體﹐尢是有外﹐其日月星辰之外﹐似不可知﹐卻有可會。只須從一理推去﹐推到無窮盡去﹐無方體地位﹐然後其大無外之言可見。今人聞吾此語﹐未免詫異。然不知此理會﹐則太虛無窮之理﹐終不可見﹐而語大莫載之說隱矣。

中庸言大曰莫載﹐言久曰無疆﹐其語自是橫天極地﹐亙古亙今﹐後人眼孔小﹐心量窄﹐不復知有久大之學。豈知天地自大﹐古今自久﹐吾心與宇宙自無窮﹐寧有加損﹐特患其弗之思耳。天之生人﹐與人以百年之身﹐卽與人以古今不息之心。徒爲身計者﹐不得保全此心﹐百年終歸於盡。能爲心計者﹐未常或遺其身﹐而萬古長神於大地之間。故曰從其大體爲大人﹐從其小體爲小人。大人者﹐存其心之謂也。

吾人心存旣久﹐形體漸志﹐自然通天徹地﹐不隔不礙﹐始覺無物非性光景。然此不可擬議。功夫積久﹐自能朗澈。邵子云「無我然後萬物皆我」﹐此是至言﹐亦是眞訣。

易曰「原始反終﹐故知生死之說」。夫生死之說﹐誠何如哉﹖夫子答季路曰「未知生﹐焉知死﹖」生果何物﹖死果何物﹖吾人在世﹐惟此一點靈知。若無一點靈知﹐何異於木石。昔人所謂有气的死人也。由此看來﹐人之生﹐虧此一點靈知。有之則觀天地察萬物﹐塞上下﹐亙古今。無之則𨿽肝膽毛髮﹐骨肉爪指亦不自有。然則心之系於人爲何如哉。由此看來﹐人之生﹐由心生也﹔人之死﹐心先死也。惟夫靈去於身﹐而形乃死。聖賢養得此心常靈﹐不搖不動﹐則身𨿽死﹐而其所以爲生者不死。故曰「朝聞道﹐夕死可也。」

吾人欲識此著﹐亦有悟入之方。孔子言「造次必於是﹐顚沛必於是」﹐又曰「有殺身以成仁」。夫曰顚沛﹐曰殺身﹐則或死於刀鋸﹐或死於水火﹐俱末可知。試設身思之﹐假若值此境地﹐何以成仁﹐何以必於是。其法須將此心持定不動﹐將此境—一剝落去﹐再將心四顧﹐然後知吾身𨿽顚沛以死﹐而吾之爲吾自若。然後上視天仍如故也﹐下視地仍如故也﹐遠觀萬物仍如故也。所少者﹐吾耳目手足身體發膚耳。然𨿽無目﹐吾之視如故﹔𨿽無耳﹐吾之聽如故﹔𨿽無手足身體等件﹐而吾之心思運用如故。故曰「成仁」。仁者﹐人也﹐謂眞人也。

識透此妙﹐則知至誠無息﹐不息則久之義矣﹗聖賢生則經綸天地﹐沒則流行太虛﹐故曰知鬼神之情狀。

邵子謂「一念不起﹐鬼神不知」﹐蓋鬼神無形無聲﹐惟此一點靈知。吾人與鬼神同處﹐亦只此一點靈知。吾人若無此身﹐則亦鬼神耳。故鬼神之妙﹐全在能與人感通。起一念﹐動一意﹐無弗知之。惟不起處﹐則無可知耳﹐君子爲學﹐不能藏密至此﹐終屬膚淺。

學苟能於一念不起處用功﹐是謂先天之學。達之可以平治天下﹐窮之可以獨善其身。生則以人道經世﹐死則可萬劫長靈。昔吾亡友惺夫張子謂「通晝夜﹐達生死﹐歷混飩﹐惟此一心也。」不肖所述此等﹐皆是聖問賢眞實學﹐非有過髙語﹐𨿽不能至﹐心竊向往之。

吾人此身在天地間﹐原至微末。若小體是從﹐營營一生﹐何異犬馬。若非有此著學問﹐豈不辜負一生。故曰人之所以異於禽獸者幾希。是故歷代聖賢﹐罔弗兢兢業業。大禹惜寸陰﹐文王勤日昃﹐良有以耳﹔《易》稱「易簡而天下之理得﹐而成位乎其中」。吾人出世一番﹐去聖賢久遠。若不能自創自艾﹐到底淪沒﹐悔無及矣。

此理論其究竟﹐大不可名﹐而其入端﹐不過易簡存心焉﹐盡之矣。所謂存心﹐則吾前數法備矣。至於修身齊家﹐人倫日用之道﹐只要內不昧己﹐外不欺人﹐隨時處中﹐自有妙用。

右十餘則﹐皆不肖管見。𨿽言不次序﹐要皆修身之道﹐治心之方﹐而可爲入資之資者也。武若來客六合﹐忘其公子貴戚之尊﹐而下顧荒室陋巷之士﹐相與握手談心﹐欣然道義相許。袁子誠學問中人哉﹐竊愧吾輩生長蒿萊﹐貌微論譾﹐而袁子文章學業﹐燕冀人豪﹐何足當其顧盼﹐𨿽然道同則相爲謀﹐敢爲袁子一終籌之。人生天地間﹐計蓋不可少也﹐孔子三計﹐古今傳之﹐然而猶未也。不肖以爲有一世之計焉﹐有萬世之計焉。曷言乎一世之計也﹖工文藝﹐煉才識﹐謀身世。自愚賤小人﹐以逮宰官將相﹐𨿽所事不同﹐而要以求得乎此生之安﹐然其事及身而止﹐身後𨿽遙﹐不我有也﹐故曰一世之計。曷言乎萬世計也﹖勤修道徳﹐鍛煉性情﹐尋究天人﹐以殷殷焉求得乎所性之理﹐所謂天爵良貴﹐性在乎是﹐大行窮居﹐不加不損﹐堯舜之道﹐至今而存﹐謂非萬世之計哉﹗而況朝聞夕可﹐夭壽不二﹐自玆而往﹐有非萬世所可得而窮者。嗚呼大矣﹗吾人去古𨿽遙﹐而良知在人﹐萬載有如一日﹐大丈夫何不可自我作古也。袁子北方名士﹐而天質美茂﹐璞玉渾金﹐一見知爲經世重器﹐豈肯以聖賢事爲第二義乎戰。不肖仰瞻道範﹐不禁神馳﹐惟恐其任道不專﹐聊復諄囑﹐非袁子之果有待於言﹐還別之情殷﹐相知之意密﹐而屬望之人多也。世忱再頓首識。與林奮千先生書古棠約庵陸世忱著

天地之大﹐古今之遙﹐生人何限﹖貴而王公﹐賤而僕役﹐富而貫朽﹐貧而帶索﹐壽而耄期﹐夭而殤札﹐智愚之相混﹐賢不肖之相雜﹐就一時耳目論之﹐亦若眞實﹐乃未幾歲月更焉﹐又未幾山河攺焉。回問向之往來奔走﹐營營逐逐者﹐都已消歸無有。一變而城郭丘墟﹐再變而桑田滄海。極而推之﹐荒唐而論之﹐世運難畱﹐乾坤易老﹐不轉盼間﹐將十二萬九千六百年之元會已過。而大塊且不可久存﹐由是言之﹐宇內虛幻景也﹐虛矣﹐幻矣﹐豈有一眞實哉。自古帝王賢哲﹐視人世間一切功名富貴如春紅入眼﹐浮雲過太虛﹐了無餘味﹐淡然相遭﹐獨求天所以稟畀我者而力踐之。此眞至眞至實之事﹐而毫無虛幻者也。噫﹗上而天﹐下而地﹐前而千古﹐後而萬年﹐東西南北﹐八表八極之無窮﹐我幸生其中﹐參爲三才﹐靈於萬物﹐諒必有一奇特處﹐豈同艸木鳥獸之終歸腐爛也者。柰何舉世不思﹐盡人莫悟﹐甘心唯唯否否﹐虛度一生﹐到頭形寄空木﹐魂歸泉土。而上天所以稟畀乎我者﹐毫不之知。嗟乎﹗嗟乎﹗其辜負皇天后土者實多矣﹗豈特皇天后土而已﹐而我生之所以自辜自負者更多。蓋天之所以命人﹐至大至久。是大也﹐非尋常之所謂大﹐蓋大無外﹔是久也﹐非尋常之所謂久﹐蓋久無疆。大無外則東西南北上下統焉﹔久無疆﹐則前古後今合焉。東西南北上下統﹐則六合之內﹐六合之外歸之﹔前古後今合﹐則一元之前﹐一元之後貫之。何物非我有﹐何時非我有﹐夫至無物無時不爲我有﹐豈非至眞至實﹐而尢謂之虛幻可乎﹖天之所以命我﹐而我之所以受於天者﹐何物也﹖心也。心何物也﹖靈也。靈何物也﹖覺也。覺著﹐無形無象﹐須冥悟默會而後可得也。蓋嘗返觀內顧以求覺體。是體也﹐一意不生﹐前後際斷﹐靈靈醒醒。若睡熟之被呼﹐而未經落想轉念。若默坐之聞響﹐而未及審音辧物時也。先儒所謂啞子喫苦瓜﹐意中了了﹐卻說不得處。又言水中鹽味﹐非無非有。如貓捕鼠﹐一眼看著他﹐一耳聽著他也。噫﹗至矣。天之所以爲天﹐我之所爲我﹐只此而盡矣。蓋一點靈光﹐照天燭地﹐人人都有。失此則禽獸鬼域之歸﹐得此則神聖君子之列。可不重乎﹐可不愼乎﹗孟子曰「人之所以異於禽獸者幾希」。曾子﹑子思皆教人愼獨﹐「獨」卽「幾希」也。幾希者何﹖卽此靈靈醒醒覺處也。天下之人﹐同是一心﹐未嘗有殊。而其歸﹐乃或至十百千萬之遠者。無他﹐覺不覺而已。覺則明﹐不覺則昏。明則見善而行﹐不明則趨惡而安。善則君子﹐惡則小人。小人之極則幽厲歸焉﹐君子之極則堯舜稱焉。此不齊之極致﹐而勢所必然也。人之所以爲人﹐覺而已矣。黨則醒﹐不覺則夢﹐醒﹐夢之關也﹔覺則生﹐不覺則死﹐生﹐死之關也﹔覺則人﹐不覺則禽獸﹐人﹐獸之關也。是三關者﹐而皆賴一覺以通之。覺之爲義大矣哉﹗試以醒睡論﹐方睡時﹐茫然無覺。無覺則無所謂天地日月﹐無所謂山川百物﹐無所謂城郭宮室人煙雜處。不惟是也﹐將更無所謂父母妻子堂房什物等事﹐且必無所謂近體之牀帳衾枕衣服。而手足且無之﹐腑臟亦無之。惟其冥然少知﹐頑然不靈。卽一我已不自有﹐而況其它乎﹖及醒也﹐仿佛之際﹐能辧有我矣。少焉﹐辧有身矣。傾耳聆之﹐聲音達矣。拭目望之﹐光明接焉。披衣而起﹐翔步而出﹐俯察仰觀﹐覺天地萬物﹐莫不秩秩乎羅列於其中﹐覺使之然也。故有覺﹐則有天地萬物﹐無覺則無天地萬物。非無天地萬物也﹐有之而我不知﹐卽謂之無天地萬物也亦宜。孔子曰「朝聞道﹐夕死可矣。」道者﹐覺也。覺則何以死可也﹖曰覺則長覺﹐身死性生﹐物去神畱﹐天地古今一覺中境矣。天吾天﹐地吾地﹐人吾人﹐物吾物矣。何也﹖覺也者﹐無聲臭不睹聞者也。無聲臭不睹聞﹐是無極也。無極則無窮盡﹐無方體﹐廓之而六宇充﹐永之而萬古存。山何有更﹐此覺不敝﹔兩大有盡﹐此覺靡窮。行將太虛絜量﹐混元比壽﹐無終無始﹐無上無下﹐無內無外。凡厥元會運世中之萬有萬變﹐一皆消息往來於渾渾浩浩之間﹐又何生死之足論乎﹖夫人—物也﹐秉天之气受地之形﹐陶鑄於陰陽﹐予奪於造化﹐所以有生死也。覺非物也﹐不與生俱生﹐不與死俱死﹐所以大聖大賢﹐𨿽當旣死之後﹐而形消气寂﹐萬劫常靈。此其道在人爲徳性﹐在天爲天命﹐在往來造化爲鬼神。天也﹐鬼神也﹐人也﹐一也。𨿽然難言矣。夫人縱欲則易﹐循理則難﹐天理人欲﹐不容並立﹐皆雜出於方寸之間。欲去而後理存﹐人盡而後天見﹐然不外一覺焉。盡之。朝聞道﹐具諸聞此矣乎。昔者﹐季路問事鬼神及死﹐孔子答以「未能事人﹐焉能事鬼。未知生﹐焉知死」﹐死生之說﹐實自吾儒始﹐特其言引而不發﹐故若未嘗言之云爾。故不肖嘗謂吾人論學﹐當平其心﹐定其气﹐從容尋繹﹐以來臻乎一是之地。是之所在﹐何容彊非。故天地之間人爲貴﹐此說不容非也。天下之大﹐修身爲本﹐此說不容非也。然身要矣﹐心尢不可無。心要矣﹐而不靈不覺﹐何以爲心﹐此說不容非也。靈矣﹐覺矣﹐念念如斯﹐時時勿昧﹐合動靜常變而不易﹐刀鋸鼎鑊﹐身可得而殺﹐心不可得而動﹐造次必於是﹐顚沛必於是﹐其惟斯人乎﹐而謂其尙有死乎。且死也者﹐形之變也﹐气之散也﹐骨肉肢體之穢而爛也﹐然平日之所爲昭昭靈靈﹑不依形﹑不恃气者﹐安往耶﹖蘇子有言「不因生而存﹐不隨死而亡也。」是實理也﹐是眞事也﹐尋而究之自知﹐體而驗之自見也。此說不容非也。嗚呼﹐聖人之徒﹐亦言其實理眞事不容非者而已。蓋此爲吾人大本大源﹐非爲生死計﹐得是事者自無生死﹐大無外﹐久無疆﹐充塞宇宙。天之所以與我﹐而我之所以受於天者蓋如此。是故聖人泯心觀化﹐知此性至大且久。思天地之無窮﹐識吾生之有限。謂是六宇何大﹐我身可小﹐歲時何永﹐我身何暫﹐生物何眾﹐我身何微﹐計可以與造物爭雄長者莫先乎此。所以愼守勿墜﹐而戰戰兢兢﹐如臨深淵﹐如履薄冰也。夷齊之求求此﹐孔顏之樂樂此﹐歷代聖賢之憂勤惕厲而不敢懈﹐不敢懈此。此也者何﹖覺也﹐覺則眞實矣﹐眞實則誠矣。中庸曰「至誠無息」﹐不息則久﹐久則徵﹐徵則悠遠﹐悠遠則博厚﹐博厚則髙明。」又曰「博厚所以載物﹐髙明所以覆物也﹐悠久所以成物也。」博厚配地﹐髙明配天﹐悠久無疆﹐如此者﹐不見而章﹐不動而變﹐無爲而成﹐天徳王道其盡於此乎。𨿽然是非必得時則駕﹐功大名顯而後見此盛也﹐古之一室嘯歌﹐倏然遠引﹐初無羨於王公大人之尊富顯榮﹐而終不失其素履者﹐誠在此不在彼也。豈誠有分外之榮枯﹐足動其欣戚哉﹐亦求所謂覺者而已﹐夫吾之所謂覺者﹐人之所不見也。然覺𨿽人之所不見﹐而天卽此物焉﹐地卽此物焉﹐凡天地內所包含徧覆亦莫非此物焉。蓋由外而返求之﹐天則天矣﹐而天天者誰乎﹖地則地矣﹐而地地者誰乎﹖人則人﹐物則物矣﹐而人人物物者誰乎﹖知非吾之覺之而不見其有也。古之君子﹐知無在非幻而此獨眞﹔無在非虛而此獨實﹐蓋有其眞而後幻者不幻﹐有其實而後虛者不虛。噫﹐天地誠大﹐古今誠遙﹐向非靈明一點﹐宇宙俱無﹐安得不保其眞而守其覺乎﹖天地之大﹐古今之遙﹐無非覺也﹐小覺小之也﹐大覺大之也﹐昔陽明子行山中﹐有指崖中花樹問曰「夫子嘗言天下無良知外物﹐若此花樹亦是良知否﹖」陽明子答曰「汝未到崖谷時﹐此知與花樹俱冥﹐汝才到面前﹐便一時都明白來﹐此非良知而何﹖」然則天下豈有覺外物也﹐嘗言大無外﹐久無疆矣。而所謂大無外者﹐何如光景也﹖所謂久無疆者﹐何如形狀也﹖且試言其大無外者﹐人之所及意量者﹐至天地以內止耳。天地以內而止﹐是有外之大也﹐今試思三百六十五度之周天﹐而日月星辰系之﹐曾有幾何﹐而卽以謂之至大不可也。夫惟曠觀乎日月輪回之外﹐而知虛空不可窮盡﹐推而數之﹐可以一倍天地﹐可以十倍天地﹐可以百倍天地﹐可以千倍天地﹐可以萬倍天地﹐可以萬萬倍天地﹐使其止是﹐仍有外矣﹐則更爲極之一萬萬倍天地﹐極之十萬萬倍天地﹐極之百萬萬倍天地﹐極之千萬萬倍天地﹐極之萬萬萬倍天地﹐然而不可窮也﹐不可盡也﹐故曰大無外焉。且試言其久無疆者﹐人之所及意量者﹐至混沌以內止耳﹐混沌以內而止﹐是有疆之久也。今試思十二萬九千六百年之元會﹐而歲月日時積之﹐終歸於盡﹐而卽以謂之至久不可也。夫惟遐思乎亥子遞更之永﹐而知古今不可限量﹐推而數之﹐可以一番混沌﹐可以十番混沌﹐可以百番混沌﹐可以千番混沌﹐可以萬番混沌﹐可以萬萬番混沌﹐使其止是﹐仍有疆矣。則更爲極之一萬萬番混沌﹐極之十萬萬番混沌﹐極之百萬萬番混沌﹐極之千萬萬番混沌﹐極之萬萬萬番混沌。然而不可窮也﹐不可盡也﹐故曰久無疆焉﹐至矣盡矣。可謂眞久眞大矣。𨿽然﹐非覺而何以有是久大也。故大無外﹐亦卽覺之大無外也﹐久無疆﹐亦卽覺之久無疆也﹐故曰無窮盡﹐無方體也。易曰「幹知大始﹐坤作成物。幹以易知﹐坤以簡能。易則易知﹐簡則易從﹐易知則有親﹐易從則有功。有親則可久﹐有功則可大。可久則賢人之徳﹐可大則賢人之業。」由是言之可大可久﹐易簡焉盡之矣。夫易簡之道﹐無他道也﹐覺是也。天下孰有久大於覺者﹖又孰有易簡於覺者故曰﹕人之所以爲人﹐覺而已矣。是覺也﹐虞廷精一之旨﹐孔門一貫之傳﹐周之靜﹐程之敬﹐朱之正心誠意﹐堯夫之弄丸﹐象山之致廣大﹐白沙之養出端倪﹐陽明之良知﹐皆是物也。河圖﹐圖此者也﹔洛書﹐書此者也﹔六經四子﹐而亦無非載此者也。凜是覺於跬步﹐則無傾跌之患﹔凜是覺於聲咳﹐則無不靜之誚﹔凜是覺於日用飲食之地﹐則無貽悔於庸行﹐以是凜於君則忠﹔凜於友則信﹔凜於父母師長夫婦兄弟﹐則孝則敬則別則序﹔施之家而家齊﹔施之國而國治﹔施之天下而天下平。無忝厥祖﹐可保子孫。嗚呼﹗覺至是﹐則向之所謂幻者非幻而己無不眞﹔向之所謂虛者非虛而己無不實矣。不然唯唯否否﹐虛度一生﹐如艸木﹐如鳥獸﹐或全無知覺﹐或一知半覺﹐朽腐壞爛﹐而天之所與我至大久者﹐終不可見﹐亦足悲矣﹗亦是悲矣﹗夫宇宙何窮﹐我生止是﹗奚以參三才﹐奚以靈萬物﹖庸庸瑣瑣﹐浮浮沈沈﹐痛癢不知﹐死活不顧﹐食粟飲水﹐窮日窮年﹐不旋踵而老至﹐不旋踵而大限臨身﹐不可少延﹗蝸名蠅利﹐煙滅灰飛﹐向之所謂逞能求勝計長慮短者安在乎﹖亦何貴爲此一番空人乎哉﹗故曰﹕人之所以爲人﹐覺而已矣。覺則大﹐不覺則小﹔覺則久﹐不覺則暫。將爲大乎﹖將爲小呼﹖將爲久乎﹖將爲暫乎﹖覺則人﹐不覺則獸﹔覺則生﹐不覺死。將爲人乎﹖將爲獸乎﹖將爲生乎﹖將爲死乎﹖覺則眞﹐不覺則幻﹐覺則實﹐不覺則虛﹐將爲眞乎﹖將爲幻乎﹖將實乎﹖將爲虛乎﹖此固不待智者而後知也。嗚呼﹐世之儒者﹐亦嘗有志於學矣﹐沒溺於辭章﹐拘牽於傳注﹐固滯於聞見﹐纏縛於講解。其下者﹐苟且功名﹐夢想富貴﹐所爲卑污苟賤﹐眞有市井庸愚不屑道者。噫嘻﹐何太甚也﹗夫此道之不講久矣。人安固陋﹐執泥目前﹐澆刻居心﹐薄惡成俗﹐一旦有人焉起而言之﹐不以爲迂﹐則以爲妄。夫以爲迂﹐吾甘之﹐以爲妄﹐吾受之﹐而獨惜此道之不足見信於人﹐則可恨之至也。昔堯舜在上﹐此道明於天下﹐如日中天﹐光輝無處不到﹐三代之盛﹐君明臣良﹐家齊國治﹐而一時之風俗人心﹐還淳返朴﹐禮明樂備﹐仁育義正﹐蓋莫不淪於肌膚﹐浹於骨髓﹐固已舉斯世而登之仁壽之域﹐孔子所謂明明徳於天下也﹐夫此道﹐久大之道﹐亦卽合內外道也。本卽天徳﹐施爲王道。王道者何﹖修身齊家﹐治國平天下也。天徳者何﹖乃天之所以與我﹐而我所受於天者。惟其實有以得之於已﹐故曰﹕徳也。夫是徳也﹐卽天也﹐上之無上也﹐下之無下也﹐始之無始也﹐終之無終也。推之極東﹐而極東無盡﹔推之極西﹐而極西無盡。推之極南極北﹐莫不皆然。此非創爲是說﹐蓋天如是﹐徳如是﹐道如是﹐此說不容非也。世人不察﹐往往才聞性命之說﹐便目爲禪。嗚呼﹗天命之謂性﹐乃《中庸》首章開口一句﹐村農牧豎﹐誰不讀誰不聞﹖而忽將此兩字﹐認爲異端所有﹐則惑之甚矣。昔程子聞人講《中庸》﹐笑曰「只怕開口一句﹐便已道錯」。由今思之﹐道錯尢善﹐只怕今人開口一句﹐便記不得。噫﹗蔽甚矣。夫人心之靈﹐千古有如一日﹐東海有聖人出焉﹐西南北海有聖人出焉﹐此心此理﹐莫不皆同。象山子之言﹐豈欺我乎。故不肖嘗謂乞丐之徒﹐皆有道體。蓋嘗於街衢間﹐聞其片言邇論﹐時或言近道合理可聽者﹐故知其中心之靈﹐未嘗無也。豈惟人哉﹐𨿽鳥獸昆虫亦有之﹐觀其飲啄自如﹐遊行自適﹐乃知天之生物﹐莫不各賦以性﹐各給以命﹐有如此。柰何世之儒者﹐朝夕讀書﹐說華掞藻﹐而毫不問此。與之言退藏於密﹐則曰無乃太深﹔與之言無方無體﹐則曰無乃太元﹔與之言大莫載小莫破﹐則曰荒唐渺茫﹔與之言規矩繩墨﹐則曰腐儒拘士﹔與之言聖神君子﹐則曰瘋癲癡厥。少者聞此言﹐則曰生死之說﹐此老年人當講求﹐吾輩正當英發用事﹐何不祥如此﹔老者聞此言﹐則曰倘前此幾年﹐吾力尢能爲之﹐今衰耄不須提矣。且窘於財者﹐多以丰厚爲先圖﹔而富家多累﹐又曰待吾事少淸爲之。時值安常﹐則今日待明日﹔及紛煩從雜﹐又曰匪不欲﹐不暇也。噫﹗人言如此﹐將必如何而可。不肖忱竊以爲總歸自暴自異而已。夫以如是之大﹐如是之久﹐而又人皆具足﹐人皆可爲﹐何苦自暴自棄﹐甘爲湮沒朽腐而同入禽獸鬼域之歸﹖吾不知其何心也。忱愚不肖﹐去聖逾遠﹐去古云遙﹐稟賦旣庸﹐習染愈甚﹐豈惟不敢希聖﹐亦胡敢希賢。然道則髙矣美矣﹐卽使若登天然﹐全不可幾及﹐而亦思有以日孳孳也。蓋此道𨿽不易幾及﹐而實有可學而至者﹐則惟其存心而已。曷存之﹖曰操之則存之。曷操之﹖曰求之則操之。曷求之﹖曰覺之則求之。故曰學者﹐覺也。吾人爲學﹐常守此心﹐如龍養珠﹐如雞抱卵﹐如顧嬰兒入市﹐一步一顧﹐耳目之近﹐使不限於大過﹐意念之動﹐使不喪其天眞﹐其庶幾乎。然則覺也者何也﹐曰是吾所謂冥悟默會而有所得者也。冥悟默會﹐不著一意﹐不落—想而澄然湛然﹐了了獨諭者﹐所謂覺也。然世人之不覺亦久矣﹐冥冥而趨﹐暗暗而行﹐比比皆是。可惜此天人好事﹐自己拋卻不理﹐到頭時戚戚身家兒女﹐絲毫無用﹐悔何及﹐恨何益也。然則今者未雨之綢﹐會宜早計﹐𨿽竭蹶趨去奔赴之不暇﹐而又何暇他求乎哉﹗捨是而他圖﹐是養其一指而失其肩背也。且此事則又非爲之而無效者﹐一日爲之有一日之效﹐終身爲之﹐有終身之效。忱以爲卽或未必果有成立﹐猶勝不爲。況先難後獲﹐在所斷然。故人之爲人﹐莫先夫學﹐而莫要於志也。孔子一志學﹐直到曳枝逍遙時方歇手。孟子一生願學孔子。吾人今日仰秦山之髙﹐望滄海之大﹐巍乎岌岌﹐浩乎茫茫﹐眞令人無可著想處。然而有此覺焉﹐則攀躋之路﹐而渡涉之航也。先儒謂學者爲天地立心﹐爲生民立命﹐爲往聖繼絕業﹐爲萬世開太平。向嘗誦習此語﹐以爲大丈夫之志﹐原當如此。今思之﹐豈不誠然乎哉。果克志此志﹐學此學﹐以聖賢爲己任﹐則所得益進而日深。此點靈明﹐充塞天地﹐至大至久﹐皆非虛語。但祈提定此中﹐逐細看過﹐自知用意所在。梅花問答編序夫道﹐一而已矣﹐何以三爲﹖一者﹐儒也﹐人所共需者也。𨿽然﹐道且彊名﹐何有於一﹖在上知文障掃除﹐獨標至理﹐言固如是﹐而下學道問捨講習﹐其奚從﹖是以杏壇啟教﹐三絕韋編﹐自我聖人不厭不倦之苦衷﹐於此可見。今吳門心香薛君﹐爲古書隱樓髙弟子﹐徳深學碩﹐獨契心傳﹐示我《梅花問答》一編﹐屬作弁言。余讀之﹐茅塞頓開﹐心若契然。余素不敏﹐爲此大言﹐則吾豈敢旣謬托知交﹐又不敢遽以固辭也。緣細譯靜參﹐知薛君之所養者自深﹐而譚之者益微矣﹐乃一以至萬﹐萬仍返一﹐陶融其理﹐不畱擬議﹐悉歸其要﹐乃至無所不用其極者﹐不第參儒學之精微﹐抑且發二氏之款要。以是推求﹐益徵學力易而難矣。蓋自唐宋以來﹐善言理學者必辟二氏﹐宗二氏者必小理學﹐欲求一貫通其說者﹐竟了不可得﹐此患由不切近身心﹐徒樹障礙之故耳。顧樹障深則與性命益遠﹐求其所謂潤身之道者﹐更難同歲語矣。今所撰問答一編﹐外之則治平之道﹐內之盡克復之功﹐以至至徳凝道大而能化﹐無微不備﹐可爲爲學之楷模﹐修齊之正鵠也。余向亦愛讀古書隱樓書矣﹐書隱書凡數十種﹐類皆不外乎正誠之道﹐其講庸言庸行﹐而再切近身心者﹐則遺言一卷﹐爲錢塘陳雲伯編次。而云伯亦嘗北而云至﹐文筆遒逸﹐如萬傾雲濤﹐忽起忽伏﹐無蹤迹處﹐又如雲璈奏萬﹐妙各自尋﹐展轉令能﹐物我皆忘﹐若三島神遊﹐應接無窮﹐則金蓋心燈一編﹐已臻其極。其餘手制﹐或多述古之作﹐或揭獨得之新﹐幾若於水晶宮中羅列萬寶﹐苟得一焉﹐已早擅勝於天上人間矣。顧讀其書﹐尙且云然﹐況耳提面命﹐親承色笑者﹐其元妙又當何如耶﹖昔關尹子撰《道徳五千言》﹐𨿽非老子手筆﹐實獲老子之心傳矣。今薛君所作﹐正復類此。至於垂惠後學﹐有功名理﹐俱在一以貫中﹐又何多讓哉﹖還請質之薛君﹐或有當否﹖如是云序。時道光庚子春來日﹐書於慈竹長春之室﹐古塡後學李文沅頓首序。自序人學貴乎立志﹐志不立則事無一成﹐志立而後業可成﹑徳可修矣。學問之要﹐又在乎讀書明理﹐朱子曰﹕所謂讀書者﹐只是要理會這个道理﹐治家有治家道理﹐居官有居官道理﹐𨿽然頭項不同﹐又只是一个道理。又曰﹕讀書須將心貼在書冊上﹐逐句逐字看得各有著落﹐方有商量。所以不讀書﹐則學問功夫無由以進﹐三教聖賢千言萬語﹐無非發明這个道理。然而讀書必先讀儒書﹐方明得道理親切﹐學始有根源﹐所以四子五經﹐人人所必讀者也﹐世人無志於此者﹐則已有志者書可不讀﹐不然所謂明理者﹐不是一明白就算了﹐要在行事上做出來﹐方見得道理實際。胡敬齋曰﹕讀書旣曉其文義﹐務要令此書自我身上發才是﹐正程子所謂『學者必由是而學焉』﹐則庶乎其不差矣。今之學者﹐或專務於文章功業﹐或一意於元妙淸虛﹐反將倫理身心之事﹐置而不問﹐所以究竟難入聖賢之域。殊不知極髙妙之事﹐要在極粗近處做起。昔有人問象山先生在何處做功夫﹐曰﹕在人情事物上做功夫。又如黃勉齋云﹕凡吾一念之發﹐必精以察之﹐是合於道乎﹖抑離於道乎﹖其純粹而無疵乎﹖抑猶有毫釐之差乎﹖無一念而不合於理﹐無一理而不造其極﹐若是而後﹐可以謂之做功夫也﹗如若一味端於寂靜﹐僻嗜元虛﹐將次克念之大端視爲泛常﹐而不竭力行持﹐誠所謂腳跟未定﹑捨本逐末﹐烏可望徳業之有成哉﹗故胡敬齋曰﹕學者能知操存省察﹐徳方有進。是以爲學莫先乎立志也﹐志旣立﹐然後書可讀﹐理可明﹐徳可修﹐業可成矣。聖賢仙佛同此一理﹐豈有二道乎﹖此意昔先師小艮先生﹐常剴切訓誨同人﹐以此爲最要者也。先生乃先賢閔牧齋公之後﹐卽中丞峙庭公之堂侄﹐幼嘗宦於滇南。其庭幃之孝養﹐政治之賢良﹐自有史乘記載﹐玆毋贅焉。至於理學之精純﹐元宗之微妙﹐乃上承鐘呂王丘之嫡脈﹐下襲太虛氏之薪傳﹐先生殆所謂儒而道者也。致仕後﹐隱古梅花島﹐卽淸和洞天。閒出河上江浙閩燕之間﹐而於吳門爲釣遊之所。所著《古書隱樓藏書》﹐眞詮密諦﹐直寫心源﹐無一不從性海中流出﹐去盡鉛汞之諭言﹐獨傳先生之遺祕﹐俾太上心傳重顯於世﹐此先生度世苦心﹐亦後來學者之萬幸焉。然先生遺言有云﹕我所著之書﹐其中多隨地隨時﹐補偏救獘說法而﹐然至儒學心傳﹐先生𨿽未嘗著有專書﹐觀其立言本義﹐無不以明徳爲本﹐修身爲用﹐愼獨爲入手﹐盡性至命爲究竟﹐將致知格物操存於庸言庸行之中﹐以證其爲物不貳之則。蓋專以無念爲宗﹐而以虛寂恆誠四字爲澈始澈終之體要﹐斯特闡發儒家之所未發﹐以示夫性命之實。故法程𨿽異﹐實乃度世之金鍼﹐儒仙之滴髓也。原其所事﹐不外乎主一無欲之功用﹐造至自然淸和而已矣。若然﹐則先生之於道﹐未嘗背孔門宗旨﹐實有裨益於後世。先生之心苦矣﹐先生之功偉矣。陽桂生也愚﹐又未嘗讀書﹐焉識先生之閫奧﹖惟以幸列門墻幾三十載﹐而於至道之筌蹄影響﹐盜聞一二﹐自愧蒲樗非材﹐未克負荷薪傳﹐以致深負師恩﹐無由仰報。今將口傳心受之言﹐約略其旨﹐匯述一書﹐名曰《梅花問答編》﹐然不免希世盜名﹐獲識者之所譏。第以學求自信﹐非信於人也﹔功期自知非知於人也。乃正欲以此質之髙明君子﹐而請授教焉﹐並緣引後學﹐欲讀先生之書者﹐先以此爲啟鑰耳。時維道光己亥仲冬長至前一日﹐龍門後學洞云薛陽桂謹識。儼若思齋梅華問答編吳中薛陽桂心香述廣陵余陽成層雲梓西蜀雷坦蕓初校上海謝來儀海音贊辛巳之秋﹐八月望日﹐有客陶旣若﹑韓洞然﹐偕僧慧澈﹑道士許洞雷﹐曁冠者五六人﹑童子六七人﹐賞桂於竹影梅華館。是時也﹐桐葉敲窗﹐桂香入幕﹐或鼓琴而嘯傲﹐或臨流而賦詩﹐焚香煮茗﹐默坐談心﹐熙熙皞皞﹐雍穆一堂。旣若喟然曰「人皆可以爲堯舜﹐有志事竟成﹐信斯言也。何以修道者若牛毛﹐成道者如麟角乎﹖大約皆不得其門而入。旁門外道固不足論﹐而大道正宗﹐若何爲是﹖」洞然曰「古今無二道﹐聖凡無兩心﹐教有三教﹐行之則一。所謂道者﹐一也。此道乃天地自然之眞機﹐付於萬物﹐見於萬事。世人捨近圖遠﹐非視爲髙妙﹐卽目爲老生常談。卽有一二有心之士﹐不得眞傳﹐流爲怪異。幸遇名師﹐嗜欲糾纏﹐因循怠忽﹐安望有成﹖今姑無論他人﹐且各自返觀內省﹐能猛勇直前與道爲一否﹖顏子曰﹕『舜何人也﹖予何人也﹖』有爲者亦若是。若能破釜沈舟﹐拼卻三年苦功﹐看是如何﹖至於宗主﹐下學可以言傳﹐上達必由心悟。竊以爲行之始﹐必先察理。《大學》之格物致知﹐先儒之窮理主敬﹐實乃入門之祕鑰也。」贊曰﹕竹影梅華﹐郁儀光淨。先賢祕要﹐窮理主敬。大道眞宗﹐是爲正令。克己復禮﹐以師孔孟。若曰「凡事物之來之應﹐則以理辧之。而內修之道﹐則當如何﹖將何法以爲總持﹖若學無主腦﹐如渡江而無舟楫。必先明主腦﹐然後可以爲學。」洞然曰「內修外事﹐其理則一。古人有云﹕『心要在腔子裏﹐念不出總持門。』學者必先明得本心﹐方有主腦。明得主腦﹐則總在是矣﹗故理學之書﹐無非講明心性兩字﹐而爲入徳之門。《大學》一書﹐開口就說『在明明徳』﹐明其明徳﹐則學有主腦矣﹗」贊曰﹕在明明徳﹐爲學繩墨。徳本我有﹐明之宜力。終日幹幹﹐乃造其極﹐明無可明﹐一得永得。若曰「明徳二字﹐朱子注曰﹕『明徳者﹐人之所得乎天而虛靈不昧﹐以具眾理而應萬事者也。』此言人之心乎﹖性乎﹖」洞然曰「心之與性﹐原不可分。以主宰而言﹐謂之心﹐以其具生生之理而言﹐謂之性。心必能明而後可見性﹐須悟而後可以復言心﹐而性在其中。明得心而後見得性﹐悟其性而後知其心﹐盡其心而後知其性也。然必先知存心養性。存養之久得其理﹐省察之要明其旨。由是而學焉﹐則庶幾其不差矣﹗」贊曰﹕存心養性﹐研理之精。省察克治﹐物我忘情。寂如湛如﹐自覺靈明。明無可得﹐乃爲至誠。若曰「儒家四子六經﹐以及先儒語錄﹐無非性理。釋氏內典亦無非性宗﹐何以道家謂之性命雙修﹖呂祖有云﹕『修命不修性﹐此是修行第一病。若修孤性不修丹﹐萬劫陰靈難入聖。』又有云﹕『性無命不立﹐命無性不存。』可見性命不能分開。何故釋氏只言性宗﹐儒家祗談性理乎﹖」洞然曰「性命原拆不開。釋氏所言之性﹐謂之本來眞性。眞卽性命之本源也﹐是父母未生前面目﹐卽《太極圖說》所謂無極之眞。若今人所言之性﹐乃气質之性﹐是旣生以後稟气成質之性。故木有木性﹐金有金性﹐水火土亦然。人爲萬物之靈﹐所稟亦不出乎五行。朱子所謂『气以成形』者也。呂祖所云『萬劫陰靈』者﹐乃气質之性﹐知識之神也。儒家言性理﹐此理具性中﹐無物不有﹐無時不然﹐爲生生化化之機﹐萬物當然之理。理卽性也﹐性卽理也。理一而气二﹐气有陰陽﹐理惟一致。理明則性在焉﹗蓋天賦之一點○降衷而能自具生生之機﹐以爲健順五常之徳者﹐謂之性﹐人各得其所賦至一而無二者﹐謂之理。曰本來眞性者﹐本乎無極之眞而來也。故能窮究其天理﹐以盡吾之性﹐則命在其中。修性卽修命﹐古人云﹕『修得一分性﹐保得一分命。』而命功之說乃道家之妙言耳﹗」贊曰﹕性具倫常﹐命參造化。以性修命﹐何憂代謝﹖戰兢自持﹐休索禦駕。命不可知﹐性無借假。若曰「凡人之生﹐皆是稟气成質﹐所謂『气以成形』者也。形中所具之性﹐均屬气質之性﹐而本來眞性如何可以明辧﹖況父母未生前面目﹐不過如是○。此未有形體之時﹐方是如是。若有生以後﹐已稟气成形﹐何能復得如是○之性乎﹖除非將此形體謝滅之後﹐歸於一無所有﹐方可復得如是○也。」洞然曰「凡人之生﹐是秉五常之性﹐各得其一而爲人﹐是以有彊﹑弱﹑剛﹑柔﹑智﹑愚﹑賢與不肖。而水火木金土之五性﹐皆具在眞性之中﹐而本來眞性之體﹐乃是純粹之精﹐虛明寂定者也。若气質之性﹐是气以成形而得然耳﹗父母旣生之後﹐其形質本無礙於虛明﹐所謂『虛靈不昧』者是也。形質是形質﹐虛靈是虛靈。蓋虛靈者﹐乃心中神明之靈覺﹐並無形迹可見﹐但覺虛無之中靈明而已﹐《易》所謂『寂然不動﹐感而遂通』者也。若言形質﹐則有物在焉。故虛靈之體﹐父母未生前本來如是○﹐父母旣生後仍然如是○﹐故形質無礙於虛靈。所謂气質者﹐緣人以气成形﹐動靜云爲﹐酬酢萬變﹐無一不是知識用事。一落知識﹐則性體光明掩蔽﹐若明鏡之被塵﹐澄源之泥渾。將機就機﹐無非是識神用事﹐是眞性之混而爲气質也。故謂之气質之性。若人能心中無物﹐一念不生﹐則性體湛然﹐寂而常明﹐感而常寂。這个性體﹐道家謂之『圓明』﹐釋家謂之『圓覺』﹐儒家謂之『明徳』﹐又謂之『至善』。若身形謝滅之後﹐身死而心則未嘗死﹐形亡而神則未嘗亡。所云『歸於一無所有』者﹐乃形質也。至於心性﹐本來無物。若心有所住﹐有所著﹐何能復得虛明寂定之本體﹖所謂『修持』者﹐無論靜止動作﹐時時使其常覺圓明貞靜而已。故能頭頭合道﹐左右逢源﹐而後可復命以歸根者也。故本來眞性原是無方所﹐無形象﹐無色相﹐無去來﹐無動靜﹐無生滅﹐以虛無爲體﹐神明爲用。天地亦眞性中之發現耳﹗人爲心不明﹐故昧。若明得心﹐則見得性﹐心明性堅﹐方知此性本無所來﹐亦無所去﹐本來如在也。是學者必須有个悟入處﹐然後可以躬行實踐。如若徒向紙上尋文﹐口中摘句﹐吾知其終不可得歟﹗」贊曰﹕旣無來去﹐何有生死﹖淵淵若水﹐湛湛常明。無始之始﹐太淸之淸。發無量光﹐元亨利貞。若曰「性旣聞有气質﹐本來之別明矣﹗而心不識﹐亦有別耶﹖何能令其明乎﹖」洞然曰「《書》云﹕人心﹑道心﹐陽明先生以『雜於人爲﹐未雜於人爲』分釋之﹐甚爲明晰。夫心者﹐非身中肉團之心﹐乃虛靈不昧之心也。爲一身之主宰﹐故天君泰然﹐則百體從令矣﹗人之一心爲最靈最活之物﹐爲善爲惡皆此心也﹐乃至成聖﹑成賢﹑成仙﹑成佛﹐亦此心也。古云﹕『三點如星布﹐橫鉤似月斜。披毛從此出﹐作佛也由他。』此言其心之常變不測也。若忽起﹑忽滅﹑忽善﹑忽惡﹐一刻之間﹐無數念慮﹐雜亂紛紛﹐此妄念乃人心也。人心卽人欲﹐是輪回之種子。若起滅之時﹐能察其善惡﹐審其是非﹐而有把握在動靜事物之間﹐辧其義利。在義者﹐卽爲天理﹐在利者﹐是爲人欲﹐此天理乃道心也。常存天理而去人欲﹐卽是聖賢克己復禮之功。更得心中空空洞洞﹐一塵不染﹐一絲不掛﹐常覺而常照﹔但滅動心﹐不滅照心﹔惺惺常存而淸明在躬﹐得志气如神者﹐方是修道之實際﹐可以爲聖﹑爲賢﹑成仙﹑成佛。然不於事物之間﹐審其義利﹐辧其是非﹐而一味空其心﹐寂其性﹐則流入於空寂﹐仙儒之所不取也。又有所謂天心者﹐乃天地之心﹐人心﹑道心之根本耳﹗夫心﹐一心也﹐何有天﹑人﹑道之別那﹖蓋庶人心中所發﹐無非利欲之私﹐是以謂之人心。賢人君子所發﹐盡是正理道義﹐故謂之道心。若能心無其心﹐發無所發﹐但覺天理流行﹐惺惺寂寂﹐與天地之心渾爲一體﹐以天地萬物之心爲心﹐所以謂之天心。但天心不可見﹐因人而見。人無私欲障蔽﹐則虛靈不昧﹐隨時隨處所發﹐無非天地之心﹐故《易》曰﹕『復其見天地之心。』修道之士將聲色貨利﹐一切障礙﹐掃除廓淸﹐養得此中空空洞洞如明鏡然﹐至一陽來復之際﹐而生機發動。蓋所動者﹐卽天心之發見也。惟人以有心造物﹐故生死﹔天地以無心運化﹐故常存。人苟無心﹐亦能知天地焉爾﹗」贊曰﹕天人合家﹐瀛海無涯。池中菡萏﹐天外奇葩。無中運化﹐有妙剖瓜。三更月下﹐數點梅花。若曰「性理之學如是﹐而釋氏之坐禪﹑參話頭﹐其意何居﹖昔雲棲蓮池大師又廣開蓮社﹐獨教人念佛。此二者何以爲要﹖」慧澈曰「禪者﹐定也。參話頭﹐慧也。凡爲人者﹐無論修行不修行﹐以智慧爲第一﹐知識其次也。蓋知識是識神之用事﹐但知識而無智慧﹐若螢火之光﹐非光天化日不能成大器。有智慧然後可以參禪學道﹐一切經義﹐一覽便知﹔萬事之來﹐萬物之應﹐自然眞性中流露﹐無不中理﹐所謂另具隻眼者也。話頭者﹐是初學入道之門﹐以一棒﹑一喝﹑一言﹑一頓﹐令學者當機頓悟﹐言下豁然﹐謂之禪機。機者﹐發動之所由也。欲使學者以此而內勘﹐靜觀其發動之所由﹐而印契心源﹐爲入道之階梯﹐則堂堂大道﹐不思而得﹐不勉而中矣﹗此是禪宗悟性之頓法。卽如問念佛的是誰﹖誰是你本來面目﹖此等言語﹐教學者抱住此一句細參﹐所參者何﹖無非使其參破自己本來面目﹐識我之眞性而已。學者將此一句話頭靜參默究﹐思到無可想之時﹐念頭不動矣﹗想亦不想矣﹗此時一念不生之際﹐湛如寂如﹐自亦不知其爲湛寂。眞機一動﹐忽然而覺。於此一覺時﹐體認所覺者何物﹖誰爲覺者﹖如是體認﹐方見我未生前面目﹐本來如是○。所謂誰者﹐卽吾之眞覺也。若透得此機﹐當下頓悟﹐謂之破本。參能破本﹐參方明得性體﹐明得性體﹐修行始有路頭。至坐而參者﹐自使其定心之法耳﹗定則自然慧生﹐忽然而覺。覺而能明﹐明澈我之本來眞性矣﹗此覺此明﹐然非智慧不能得也﹐此是定慧雙修之法。定而能慧﹐慧而自定﹐久久行之﹐自然大定大慧﹐頓契無生﹐終始不離﹐如是此爲最要。至如一棒一喝﹐學者𨿽特然而悟﹐不思而得﹐亦必靜坐行功﹐久久純熟﹐方得大定大寂。一念萬年﹐古今能有幾人哉﹖今之坐香者﹐一味兀然靜坐﹐執以禪定爲學﹐著一定字以絕其念﹐是謂拜死機。古眞云﹕『饒經千萬劫﹐終是落空亡』。故南嶽馬祖有『磨磚作鏡』之譏。」贊曰﹕悟得是誰﹐方可云覺。一絲不掛﹐其宅冥邈。如是如是﹐守之太朴。太朴非朴﹐鈞天奏樂。若曰「然則念佛之理又當如何﹖且南無阿彌陀佛六字﹐抑有妙意乎﹖」慧澈曰「念佛之理﹐是我佛慈悲﹐特開方便法門﹐普攝三根之妙諦也。上智之士﹐可講以性理。中根之人﹐授以經典﹐使之口誦心維﹐尋文解義﹐由解悟而入﹐謂之漸法。頓法可度上根人﹐中根以下不能也。漸法是度中等之人。若至下愚﹐又當如何而可﹖故開此方便法門﹐且畏難苟安者多﹐故獨教人念佛。只要執持此佛號﹐一心不亂﹐臨命終時﹐卽得往生西方極樂國土。蓋人之最難制者﹐心也。今將此一句佛號﹐念住這个念頭﹐只剩念佛的一念﹐其餘種種雜念無隙可乘﹐自然得神光獨湛﹐眞機透露。久而久之﹐到一念不生﹐則靈明獨透﹐自覺無我無人﹐並無天地萬物﹐日月山川﹐只知有覺﹐不知有我。如是方可謂之念佛。而得念佛三昧﹐自然佛光降照﹐易於成就。昔呂祖與石天基念佛﹐偈曰﹕『念佛虔誠便是丹﹐念珠百八轉循環。念開竅妙通靈慧﹐念結菩提了聖凡。念意不隨流水去﹐念心常伴白雲間。念成念利超生死﹐念偈於今畱汝參。』體此行持﹐方是念佛眞諦。若徒口內嘮嘮而心無定止﹐佛念與妄念相參﹐不能純靜﹐夾雜紛紜﹐終成無益。𨿽終日執持佛號﹐與不念等。念而不念﹐不若不念也。蓋此法門不講心性﹐不究神气﹐不問性命﹐自然打成一片﹐凝結虛靈﹐過化存神﹐捷登蓮界﹐極容易﹐極簡便﹐得寸積寸﹐不患不成﹐但患不恆耳﹗恆而能誠﹐誠而能專﹐自得念佛之三昧矣﹗蓋佛者﹐覺也。念者﹐存思之謂﹐非專是口內吟詠。念佛法門又謂之『修淨土』。淨者﹐眞淨也。土者﹐土也﹐土位在中﹐言人之中宮也。大凡思慮念頭﹐無不從中宮所發。一有念慮﹐此中卽不淨矣﹗故念佛者﹐念淨其心。淨土者﹐眞淨其中。心無一點之塵翳﹐則大覺現前﹐佛我同體焉﹗至於六字之義﹐亦不出乎本來眞性之妙諭。所謂南無者﹐南是南方﹐五行屬火﹐在人爲心。心中只有神識﹐故南中無佛﹐此指心之非佛也。阿者﹐無量之謂。彌卽彌漫之意。陀乃圓陀陀﹐光爍爍﹐此指本來眞性之形象光明﹐卽我之妙明靈覺。念乃思念不忘之義﹐是要人推明妄念之非佛我之靈覺﹐方是無量無邊﹐彌滿六合之眞性﹐其象圓陀陀﹐其明光爍爍﹐大包天地﹑體入虛無。佛卽我也﹐我卽佛也。生也如是○﹐死也如是○﹔生不增﹐死不減﹔生不曾帶來﹐死不曾帶去﹔以至無生死﹑無來去爲極致。故《心經》云﹕『不生不滅﹐不垢不淨﹐不增不減。』只在覺與不覺﹐迷悟兩字之辧耳﹗常存此大覺﹐卽上智者之念佛也。若維以執持名號而不悟以大本﹐則愚者之所爲矣﹗烏可同日語哉﹖其坐香參禪是頓教﹐乃一悟百澈之法門。此啟自達摩﹐乃因中土後學不明心性﹐不悟佛旨﹐泥文著義﹐終無徹悟之期。故設此法門﹐不立文字﹐使其立地見性﹐亦不得已之權法。古徳有云﹕『有禪無淨土﹐十人九錯路。陰境若現前﹐忽爾隨他去。有禪有淨土﹐猶如帶角虎。現世爲人師﹐當來作佛祖。』學者依此行持﹐何患道之不成耶﹖」洞雷聞之而笑曰「若所言可謂大徹大悟矣﹗然極樂國所樂何事﹖不勞彈指到西方﹐西方卻在何處﹖曰『生則決定生﹐往則實不往』﹐能爲我下一轉語乎﹖卽如是所言皆屬這邊事﹐尙知有那邊事乎﹖所謂彼岸者﹐又何謂耶﹖袈裟底下事固明﹐而裙釵底下事卻還未了也﹖可知『匝地紅輪透﹐海底不開花』乎﹖」慧澈默然而瞠視。洞雷曰「昔毗陵和尙已悟桔橰﹐猶說無生話﹐何故又出外訪道﹐而師石杏林眞人幅巾藜杖乎﹖六祖慧能旣『菩提本無樹﹐明鏡亦非臺』矣﹐其三更時所傳何道耶﹖豈不觀《壇經》云『有情來下種﹐因地果還生。無情旣無種﹐無性亦無生』乎﹖汝家言無生﹐我家雲長生﹐無而長者其誰耶﹖天地之大徳曰生﹐天地亦造物中一大塊爾﹗位天地﹐育萬物﹐乃造化之大徳也。大造大化﹐無刻不生﹐非造化之生萬物﹐乃萬物之自造自化也。其中必有主宰造化者存焉﹗汝家之無生﹐非專主夫寂定之謂。常無而方能常生﹐我家之長生﹐正言其常生也。能證到無常﹐則可與造化主宰並駕矣﹗如汝所言﹐未可謂之極則也。釋家𨿽不言命﹐而命在其中﹐然亦連此性字亦不可說﹐蓋有超出乎性命者在耳﹗生也無生﹐死也無死﹐極樂蓮臺﹐悟之者誰﹖」贊曰﹕生則決生﹐往實不往。無佛方生﹐有上誰往﹖無無旣無﹐其妙恆長。樂無所樂﹐有大慈航。若曰「性宗旣聞命矣﹗而命學之說可得聞乎﹖其所謂金丹者﹐又何謂耶﹖」洞雷曰「稽之上古﹐並無龍虎鉛汞金丹之說﹐自魏伯陽作《參同契》﹐張平叔著《悟眞篇》﹐而龍虎鉛汞金丹之名﹐始盛行於世。自此金丹養命之書汗牛充棟﹐而眞僞莫辧﹐邪說流行矣﹗夫所謂命者﹐气之宗也。凡人之生﹐須藉乎气﹔有气則生﹐無气則死﹐故人死曰斷气﹐气斷則命絕。然人之命根﹐乃先天之祖炁﹐賦形而後﹐卽生後天之呼吸。此祖炁者﹐乃父母媾精時得天賦之一點﹐二五之精﹐妙合而凝﹐凝結以成人。若無此一點﹐不能成胎﹐以其二五未合而未凝也。此一點者﹐卽人生所得於天之理﹐周子所謂『太極』是也。得此一點而胚胎自立太極﹐太極又判爲陰陽﹐陰陽化生五行﹐爲胎胞中自生自長﹐自運自化﹐又變爲後天之气。是時﹐在母腹中藉母之呼吸而爲呼吸﹐其气在臍中出入。及至十月滿足﹐落地之後﹐剪斷臍帶﹐此气無從出入﹐不得不從口鼻往來﹐所謂後天之气者是也。先天之祖炁﹐乃隱於祖宮﹐日生而化後天﹐故有先天『炁』後天『气』之別。先天之炁﹐隱於祖宮不可見﹐後天之气﹐有口鼻出入﹐故可以見。然其祖宮卻在何處﹖乃在心之下腎之上﹐脊前臍後﹐中間虛懸一穴﹐此卽世人生生受命之處﹐又名曰祖竅。此先天之炁﹐卽所謂命也。有此祖竅則有命﹐無此祖竅則無命矣﹗蓋此祖竅𨿽自立太極﹐在人身中﹐而气仍與天地相通。若閉其七竅﹐則與天地隔﹐而人死矣﹗故修命者﹐修此祖竅也。命學之說如是。夫所謂金丹者﹐金是金﹐丹是丹﹐兩者合成之謂。成了金丹﹐則復還太極矣﹗蓋人受生時﹐得天賦之一點以降生﹐而自立太極。此大太極分出之小太極﹐所謂『物物一太極』者是也。修成了金丹﹐則復還此太太極也。故金丹大道﹐非泛泛之所能言。」贊曰﹕一陰一陽﹐參天兩地。五行非金﹐還丹如是。三二而一﹐太極無始﹐無始云何﹖叩我李耳。慧澈聞之矍然而起﹐默然而悟。稽首再拜而言曰「衲𨿽不敏﹐請事斯語可乎﹖」洞雷曰「太上度生﹐天道好生﹐此事人人皆可﹐況於汝乎﹖𨿽愚夫愚婦行之﹐亦可立躋聖域﹐但觀其立志之如何爾﹗贊曰﹕村村花香﹐樹樹垂楊。何有明月﹐萼綠道場。之死靡佗﹐乃遊帝鄕。太乙下窺﹐九煉成剛。慧澈曰「願聞其詳。」洞雷曰「金丹之義﹐亦諭言也。紫陽眞人曰﹕『本來眞性是金丹﹐四大爲鑪假作團。』金也者﹐諭萬劫不壞之義。丹也者﹐取圓滿無欠之謂。此金非五行中地四之金﹐乃生天一之水者也﹐前於五行而爲先天。若地四之金﹐則落在五行中﹐而爲後天者矣﹗此先天之金﹐純是一股虛無元炁﹐在無極之中﹐卽太極之流行也。太極一判﹐卽生天一之水﹐次生地二之火﹐再生天三之木﹐後生地四之金﹐末生天五之土。此天地者﹐卽陰陽也。天一之水﹐位居北﹐其數一﹐於人爲精。地二之火﹐位居南﹐其數二﹐於人爲神。天三之木﹐位居東﹐其數三﹐於人爲魂。地四之金﹐位居西﹐其數四﹐於人爲魄。天五之土﹐位在中央﹐其數五﹐於人爲意。此《河圖》之生數也。五行中土爲最貴﹐是以春夏秋冬四季﹐各有土王十八日。蓋水得土則克﹐火得土則息﹐金得土則生﹐木得土則植﹐而水火金木之中皆有土在。是以天一生水得五而地六成之﹐地二生火得五而天七成之﹐天三生木得五而地八成之﹐地四生金得五而天九成之﹐天五生木得五而地十成之﹐此《河圖》之成數。故一二三四五爲生數﹐六七八九十爲成數。天數五﹐地數五﹐五位相得而各有合。天數二十有五﹐地數三十﹐天地之數﹐共得五十有五。而一六居北﹐二七居南﹐三八居東﹐四九居西﹐五十居中﹐所以《河圖》爲五行生成之數。其象圓﹐其體虛而無實﹐而爲先天。自太極判後﹐分爲陰陽﹐陰陽化生五行。陰陽者﹐天地也。天地一生一成﹐互爲其根﹐而得《河圖》之象。欲煉金丹﹐必須采取先天一炁﹐以爲金丹之母。此先天一炁﹐謂之金也。然無極太極﹐物物一太極﹐𨿽有諸名﹐實爲一極。蓋一本而分萬殊﹐萬殊而具一本。人身一天地也﹐天地如是﹐人身亦如是。人之受生﹐從太極中一點而來﹐今則仍從太極中一點而去。逆而修之﹐卽所謂返還之道﹐又謂之九還七返大金丹。此是太上心傳﹐無上上乘之祕旨。性命不分而爲雙修者也。蓋天賦之一點﹐性在是﹐而命亦在是﹐所以修性卽修命﹐實爲盡性致命之實學。其餘上中下三乘各有其法﹐而性命分爲兩截﹐皆所謂旁蹊曲徑也。」贊曰﹕盡性致命﹐爲學之宗。惟我尼山﹐見諭猶龍。紙帳無人﹐夜吼黃鐘。披以霞絹﹐采采芙蓉。若曰「丹書中所云﹕『修道莫貴乎精气神。』《心印經》云﹕『上藥三品﹐神與气精。』今聞是說﹐精气神竟可無用乎﹖況本來眞性﹐上士可以悟之﹐而中下之士豈易明徹哉﹖天賦之命﹐旣有生以後卽隱寓祖宮﹐日化後天﹐以資人用﹐今一旦欲求﹐烏可得耶﹖」洞雷曰「性命者﹐人之根本也。精气神﹐人之大用也。人身三寶﹐惟此爲貴﹐然亦有先後之別。先天之精﹐卽天一所生之水﹐有理而無形﹐具於炁中﹐融貫一身﹐每至亥子之交﹐一陽來復而生﹐謂之元精。苟一動念﹐立化爲後天有形之物。其先天之炁﹐卽中宮之祖炁﹐謂之元炁。日化後天﹐營衛於百脈﹐非秖呼吸之气也。先天之神﹐卽心中之靈明﹐謂之元神﹐一涉知識﹐卽變而爲後天思慮之識神。故修道藉後天而復先天﹐貴先天而不貴後天也。世人不知此旨﹐妄以後天精气爲至寶﹐且日孜孜於名利之場﹐七情六欲煽於內﹐聲色貨利誘於外﹐心無一刻之寧靜。後天且難久固﹐又何論先天那耶﹖昔紫陽眞人云﹕『饒君聰慧過顏閔﹐不遇眞師莫彊猜。』所以學者必求眞師口訣﹐然後可行。第患旁門外道眩惑於世﹐而學者未具隻眼﹐焉識師之正邪哉﹗」贊曰﹕何思何慮﹐任順自然。不以形象﹐乃識先天。宵中心虛﹐時無五弦。冷然玉壺﹐撐以鐵肩。若曰「然則必如何而後可師之﹖邪正何以辧耶﹖」洞雷曰「辧師之道﹐第一先觀其行﹐行者﹐事之實也。次聽其言﹐言者﹐心之迹也。往往言過其行﹐而行不顧言者居多。必密察其言行相顧而誠篤者﹐始可師之。子曰﹕『聽其言而觀其行。』又曰﹕『溫故而知新﹐可以爲師矣﹗』昔王昆陽先生云﹕『弟子無出世的眞心﹐障閉慧性﹐𨿽遇眞師﹐鬼神不使他見﹐掩他慧性﹐就見亦不能識其爲眞。若果眞心苦切﹐畱心訪師﹐則天不負人﹐師眞自至也。』」贊曰﹕心眞見眞﹐心塵見塵。諭彼張弓﹐猶綠於春。往昔葦簡﹐造化維親。不求之求﹐其求乃神。若曰「予聞煉丹有三要﹐請問何爲三要﹖」洞雷曰「三要者﹐鑪鼎﹑藥物﹑火候也。鑪者﹐行火之器。鼎者﹐貯藥之物。藥物者﹐我之先天眞一之炁﹐加以精﹑神﹑魂﹑魄﹑意是也。先天一炁﹐以爲金丹之母﹐使其衝透三關﹐以通徧身血脈。日日采取此炁以爲藥物﹐將精神魂魄意攢簇於中宮﹐歸於鑪鼎之中而封固之。日采而日煉﹐以此而使先天之精不化爲後天有形之精﹐而並使其化气﹔神中之气使其化神﹔心中之神﹐使其化虛﹔此之謂烹煉。其中有火候寓焉﹗火者﹐行火也。候者﹐時候也。譬之炊飯﹐行火而無候﹐非炊之不熟﹐卽成焦炭﹐故必有候﹐候其恰好也。如此三者﹐煉丹中之至要﹐故謂之三要。」贊曰﹕後天先天﹐行采左旋。妙不自尋﹐終日幹幹。毋過不及﹐旣固且專。如日之升﹐如月長圓。若曰「又有所謂三寶者﹐何也﹖」洞雷曰「三寶有內外之兩名。內三寶﹐精炁神也。外三寶﹐耳目口也。凡人之有生﹐無不藉此精炁神。有精則能化气﹐有气方能化神。神旺則气旺﹐气旺則精足﹐精足則神更足矣﹗人有精神則健康長壽﹐而疾病難侵。精神衰弱則易染風寒。苟不謹愼保養疾病卽至﹐故謂之內三寶。呂祖云﹕『丹田有寶休尋道﹐對境無心莫問禪。』三者之中保精第一。《黃庭經》云﹕『仙人道士非有神﹐積精累气以成眞。』故精耗神气亦耗。人在少年時精𨿽漏而神气正旺﹐不覺其虛弱。若老年人或本元虧者﹐至四五十以外﹐稍有走泄﹐明日卽覺神疲气怯﹐此卽驗也。然玄功所用之三寶﹐乃三元﹐非後天之精气神也。𨿽然﹐欲求先天﹐卽在後天中尋討。若捨後天而覓先天﹐從何得耶﹖其耳目口之外三寶﹐乃以神從眼漏﹐精從耳漏﹐气從口漏。眼不視而魂在肺﹐鼻不嗅而魄在肝﹐耳不聽而精在腎﹐四大不動而意在脾﹐謂之和合四象。昔九天靈飛玉女夢授吾友云﹕『外三寶宜乎內藏﹐內三寶宜乎儉嗇﹐此是入門之至要。』《參同契》云﹕『耳目口三寶﹐閉塞勿發通。眞人潛深淵﹐浮游守規中。』故此三寶爲修道之至要也。」贊曰﹕內外三寶﹐妙宜探討。守以規中﹐和以養浩。以後返先﹐是爲至道。瓊漿一碗﹐無霜兔搗。若曰「鑪鼎之義旣經詳示﹐而精妙處更祈剖晰。」洞雷曰「鑪鼎者﹐卽中宮黃庭气穴也。黃者﹐中央之正色。庭者﹐室之中庭﹐在人身中位﹐在心之下腎之上。气穴在臍輪之內﹐故以黃庭爲鼎﹐气穴爲鑪。施肩吾云﹕『前對臍門後對腎﹐中間有个眞金鼎。』究其妙義﹐黃庭卽在气穴之中﹐非心下黃庭穴之位也。蓋人之泥丸直通湧泉﹐中空一條是爲黃道。以上下爲鑪鼎﹐亦無不可。然此中皆是有名無實﹐並非實有其位﹐無非假此名象以立言耳﹗鑪卽鼎﹐鼎卽鑪﹐黃庭卽气穴﹐气穴卽黃庭。總在一處﹐無非是此處。始可納受先天之炁﹐行之以火候﹐使後天而化爲先天﹐返其本而還其源也。《中和集》以身心爲鑪鼎﹐紫陽《悟眞篇》以乾坤爲鑪鼎﹐皆無窮之妙諭﹐亦當深體之﹐始知古人立言之不謬也。」贊曰﹕聚生之所﹐固有其方。內外黃庭﹐一卷升堂。而無形體﹐其名本彊。一得其奧﹐長毋相忘。若曰「然則藥物之理以及采取之法﹐又當何如﹖」洞雷曰「藥物者﹐先天眞一之炁及精神魂魄意是也。其先天眞一之炁﹐自人受生時﹐得無極之至眞﹐由太極一判而來。天賦之一點落入母之子宮﹐凝合父母之陰陽而成人。此天賦一點之命根﹐卽先天眞一之炁﹐又謂太乙含眞之炁。凝結胎元之後﹐此一點在胎中自立太極﹐太極又化而爲陰陽﹐陰陽化生五行。其陰陽五行之精粹﹐凝集而爲精气神﹐故此先天卽隱寓於後天之中。然其立根處總在臍中气穴之內﹐是以臍中命蒂之處﹐謂之祖竅﹐猶花之根﹐果之蒂也。及至十五六歲時﹐後天气足﹐情竇自開﹐見色述心﹐觸根神蕩﹐而眞元遂破﹐自此先天之炁日漸虧損。然每日至亥子之交﹐身中陰陽二气必然交合﹐一交則眞一之炁自生生而化爲後天之精气神﹐以資人用。故陰陽交合﹑眞陽自生之時謂之活子時﹐所生之眞陽卽所謂先天一炁是也。卽於斯時采取此炁﹐行之以火候﹐烹之煉之﹐不使其化後天﹐並可將身中之气以及精神魂魄意混合而爲一家﹐俱化爲先天﹐卽補還從前之虧損。日采而日補﹐補至充足﹐與未破身時無二﹐是謂之還丹﹐乃還我本來之眞元也。其夜半陽生時﹐在天地爲正子時﹐在人曰活子時。是時外腎必舉﹐此則正子時到也。然人欲念一動﹐其陽必興﹐興而難遏﹐必致耗脫而後己。卽或不至出外竅﹐然其身中君民相三火一烘﹐先天立化爲後天﹐已屬無用。所以紫陽眞人云﹕『見之不可用﹐用之不可見。』伍沖虛云﹕『要辧水源之淸濁。淸者可用﹐濁者不可用。』何謂之淸﹖乃不動念時﹐而眞陽自生是也。若一念動﹐而後陽生﹐卽謂之濁。故淸之與濁﹐在念之動不動也。

然初學行動時﹐念頭卻不動。忽然而眞陽自生﹐是時外腎必舉。及至一舉﹐念頭亦勃然而動﹐其所生之眞陽立卽化爲後天。故修行人收拾念頭爲第一要著。是以懲忿窒欲四个字﹐乃性命之大關鍵也。人在少壯時修補還易﹐若五十左右已覺繁難﹐而老年人更費力矣﹗鐘離祖師云﹕『莫待老年鉛汞少。』至哉言也﹗然少年人有少年時易處﹐少年時不易處﹔老年人有老年時易處﹐老年時不易處。少年之易者﹐精神彊壯﹐功夫易進﹔不易者﹐欲火熾盛﹐保精難也。老年人之易者﹐欲念已少﹐欲火已除﹔不易者﹐精力已衰﹐功夫難進也。有志於斯者﹐宜熟思之。然所謂采取者﹐乃不采而采﹐不取而取。古眞云﹕『采藥物於不動之中﹐行火候於無爲之內。』只要一心淸靜﹐凝然靜定。其陰陽之理﹐靜極則動﹐動極則靜。坐至靜極之際﹐眞陽必然自生﹐我以靜而鎭之。俟其旣生﹐我則仍然凝守﹐心不著於方所﹐致虛致寂而後己。日日如是﹐自然日生日積﹐日積日充。气滿丹田﹐則下極火熱﹐是時﹐則以微意向後推﹐攝歸尾間﹐眞气若足﹐自然直透三關﹐然亦有漸次而通者。伺三關通後﹐方可以行火候也。」贊曰﹕無中生有﹐靜極而動。乃生之初﹐凝然自董。推過三車﹐元元方洞。以行火候﹐無爲其總。若曰「丹書中有謂『水中金』﹐又有曰『水鄕鉛』者﹐何謂耶﹖」洞雷曰「水中金卽水鄕鉛﹐鉛亦金屬也。蓋人之心屬火﹐腎屬水﹔心中有神﹐神屬火﹔腎中有精﹐精屬水。然腎𨿽爲藏精之府﹐而實未有精﹐乃因一念之動﹐欲火一生﹐君民相三火一烘﹐徧身火熱﹐燻蒸之气化而爲水﹐匯聚於腎府﹐奪陽關而出外竅﹐化爲淫液之精。苟能念頭不動﹐欲火不生﹐則時至而所生之眞炁﹐乃卽先天眞一之炁﹐卽所謂水中之金也。是時﹐謂之天機。非自腎生﹐乃由虛無中來﹐由腎而出。以其出是腎中﹐故謂之水中金﹐又名曰水鄕鉛。大凡人心外實而內虛﹐又屬火﹐諭之爲離﹐離外陽而內陰也。腎外虛而內實﹐屬水﹐諭之爲坎﹐坎外陰而內陽也。蓋坎離卽乾坤之破體。幹三陽﹐坤三陰。幹之中爻一動﹐走入坤中﹔坤之中爻土入於乾內。乾變爲離﹐坤變爲坎矣﹗故丹家采腎中之一炁﹐上而入於心中﹐猶之取坎中之一畫上塡﹐入於離宮﹐謂之取坎塡離。乾卦屬金﹐坎卦屬水﹐坎之中爻卽幹之中爻﹐謂之水中金。」贊曰﹕念本無念﹐生處方生。洋洋不竭﹐天一之精。坎離易位﹐無嗅無聲。澹然寂然﹐以朝玉京。若曰「旣采取此先天一炁爲藥物矣﹗而所行之火候﹐如何行法﹖」洞雷曰「火候者﹐亦自然之火候﹐不過略加作用耳﹗古人云﹕『眞火本無候﹐大藥不計斤。』然古之陳法﹐用幹之策三十六﹐坤之策二十四﹐假以呼吸而數之﹐謂之烹煉。」贊曰﹕火候伊何﹐自然而過。候無所候﹐藥不計多。乾坤有策﹐或行之科。然𨿽古法﹐未若沖和。若曰「何爲用策﹖呼吸如何用法﹖」洞雷曰「烹煉之法﹐謂之火候。古人極其鄭重﹐以其天機極祕也。丹經云﹕『聖人傳藥不傳火﹐從來火候少人知。』蓋藥生卽火生﹐藥生方可用火。若無藥而行火候﹐謂之水火煮空鐺。火卽藥也﹐藥卽火也﹐火生卽藥生。白祖云﹕『以火煉藥而成丹﹐卽是以神禦气而成道。』若無藥生而遽行火候﹐火非眞火﹐徒勞其口鼻耳﹗蓋一呼一吸謂之一息﹐身中眞气一升一降﹐亦謂之一息。息之爲言﹐休息也。休息則定﹐定則無﹐無則復其生生之本矣﹗古人向晦入晏息﹐以養其生機也。邵子曰﹕『冬至以後爲呼﹐夏至以後爲吸﹐此一年之呼吸也。而一日之呼吸﹐則子後爲呼﹐午後爲吸。一呼一吸謂之一息。息猶言養也。呼吸不已﹐則其生生也亦不已﹐而運化無窮。』故人之一呼一吸關系非細﹐一吸則天地之气歸我﹐一呼則我之气還天地。《陰符經》曰﹕『天地萬物之盜﹐萬物人之盜﹐人萬物之盜﹐三盜旣宜﹐三才乃安。』此三个盜字﹐互相爲盜﹐其機在乎口鼻。明得其旨﹐則天地萬物皆爲我盜﹔不得其訣﹐則我被天地萬物盜去矣﹗𨿽然﹐行火候者﹐行身中眞气之自然升降﹐非行口鼻之呼吸﹐特假此以爲機括耳﹗蓋初學三關未通﹐不得不假此爲入門﹐故必先用以調息。待三關通後﹐則有自然升降之天機﹐方始謂之火候。所謂呼吸者﹐一呼﹐口鼻之气自內而出﹐身中眞气由胸前下降於臍中﹔一吸﹐口鼻之气自外而入﹐身中眞气由尾閭而從脊背上升於頂。要注意於身中﹐不著意於口鼻﹐以心寄於息﹐以耳聽其聲。司馬眞人云﹕『吐惟細細﹐納惟綿綿。』總使其气不粗不急﹑不疾不徐調之﹐气之和平﹐使耳不聞其聲。然心靜自然息調﹐息調自然神凝﹐所謂心息相依﹐息調心定者也。及其息調至若有若無﹐則微微凝照於下丹田﹐自然神凝气聚﹐徧身和暖。白祖云﹕『昔遇聖師眞口訣﹐只要凝神入气穴。』又丹經云﹕『調息要調眞息息﹐煉神須煉不神神。』卽此之謂也。眞積日久﹐眞气日益﹐待至充足﹐自然一透三關。三關旣通﹐則眞气自然升降﹐卽在此升降之中﹐而用幹之策三十有六﹐坤之策二十有四。其用策之法﹐以手輪掐十二時。待至一陽生時﹐卽以手掐子位﹐數其自然升降之息﹐一升一降爲一息﹐數三十六息而止﹔卽移掐丑位﹐亦數三十六息﹔移至寅位﹐亦數三十六息﹔移至卯位﹐其息不數﹐將心置以虛寂﹐其機自停﹐是時謂之沐浴。少停﹐其機又動﹐卽掐指至辰位﹐亦數三十六息﹔移至巳位﹐亦數三十六息﹐謂之進陽火。所謂進者﹐神則存於坤腹﹐覺則覺於巓頂。至午位﹐卽數二十四息﹔移至未位﹐亦數二十四息﹔移至申位﹐亦數二十四息﹔至酉位﹐其息不數﹐仍置心於虛寂﹐其機自然又停﹐謂之沐浴。少停﹐其機又動﹐卽掐至戌位﹐仍數二十四息﹔移至亥位﹐亦數二十四息﹐再行五息﹐合周天三百六十五度之數。行二十四息時﹐謂之退陰符。所謂退者﹐覺則覺於坤腹﹐神則卵而守之﹐此之謂小周天火候。其周天數滿﹐則神專注於气穴之中﹐寂而守之﹐致虛致寂﹐漸放心於無何有之鄕﹐自然造至混穆地位﹐則气化爲神﹐神化爲虛矣﹗實則無非要凝結我之元神﹐打成一片﹐修成鄞鄂﹐以成法身耳﹗𨿽然﹐此是古人之成言﹐未可以爲定法。蓋心著於數﹐則未免用意。用意則火旺而覺心煩。照此行侍﹐恐有火旺爍精之獘。莫若只用『心息相依﹐寂虛凝照』八个字﹐自得神凝气聚﹐徧體沖和之爲穩當也。」贊曰﹕天地合辟﹐呼吸如是。顧此多繁﹐未若靜己。心息相依﹐寂虛妙旨。凝照不已﹐沖和自使。若曰「丹書云﹕『月之圓﹐存乎口訣﹐時之子﹐妙在心傳。』此何謂耶﹖」洞雷曰「此月之圓﹐乃言陽气之充﹐陽光之足也。蓋天上之月﹐自初三而微陽出於庚方﹐乃一陽生也﹔至初八東半邊陽滿﹐魂中魄半而二陽生﹐謂之上弦﹔至十五日﹐則三陽生﹐陽光足而月圓矣﹗十六日﹐則一陰生而漸缺﹔至二十三日﹐剩西半邊之陽光﹐魄中而魂半﹐二陰生也﹐謂之下弦﹔至三十日﹐三陰生而魂全藏﹐而月全晦矣﹗月本體陰而無光﹐乃借日魂以生明。日﹐陽神也﹔月﹐陰精也。陽則生明﹐而陰卻無光。是以月必假日照之而後有光﹐謂之上弦金半斤﹐下弦水八兩﹐此上下兩弦之金水﹐藥物在是﹐而火候亦在是。人身中之眞精屬陰﹐諭之爲月﹔眞神屬陽﹐諭之爲日。精神兩字﹐气以貫之。所以煉精化气者﹐乃煉去陰精而成純陽之气﹔煉气化神者﹐使气全化爲神﹔煉神還虛者﹐並斯神而化之﹐則與太虛之虛無合一矣﹗故眞陽初生﹐諭之爲月出庚方﹔气透至夾脊﹐諭之爲上弦﹔气透之巓頂﹐諭之爲月圓﹔其气到泥丸則必下降﹐比之十六之一陰生﹔气降之絳宮﹐比之爲下弦﹔降而入於气穴﹐比之三十日之晦月﹔而至於晦﹐則日月合壁﹐魂魄交並矣﹗是以月圓者﹐取其陽光之足也。月必十五日而後圓﹐所以《洛書》之數﹕戴九履一﹐左三右七﹐二四爲肩﹐六八爲足。蓋一居北而九居南﹐得中宮五數﹐自正北而至正南共十五數。三居東而七居西﹐中宮五數﹐自正東至正西得十五數。二居西南﹐八居東北﹐中宮五數﹐自東北而至西南得十五數。六居西北﹐四居東南﹐中宮五數﹐自西北而至東南得十五數。除去中宮之五﹐正北一數﹐東北八數﹐西北六數﹐此三方得十五數。南方九數﹐東南四數﹐西南二數﹐共得十五數。正東三數﹐合東南四數﹐東北八數﹐得十五數。正西七數﹐西南二﹐西北六﹐合得十五數。錯綜經緯﹐無非十五。蓋三是生之始﹐五是生之終﹐十爲成之終。生成之理﹐三五而得十五。蓋十百千萬﹐無非一也。一气之周流﹐而自具生成之數。《河圖》《洛書》相爲表裏。《河圖》天一之水合天九之金而成十﹔天三之木合天七之火而成十﹔地二之火合地八之木而成十﹔地四之金合地六之水而成十。中藏五十﹐共一三五七九爲天數﹐二四六八十爲地數。天數二十有五﹐地數三十﹐故天地之數五十有五﹐而《河圖》中已具天地之全數矣﹗《河圖》一六二七三八四九五十﹐合《洛書》之一九二八三七四六之對待而相爲表裏﹐故《河圖》生成之中﹐已具《洛書》之對待。《靑囊經傳》曰﹕『《河圖》《洛書》同此十五以立極也。』《河圖》𨿽有四象﹐而先天陽升陰降﹐上下初分﹐未可謂之四方。自中五立極﹐而後四極劃然各正其方矣﹗有四方之正位﹐而四維介於其間﹐於是八方立焉﹗此天地之理﹐自然發現者也。故《河圖》《洛書》乃理气象數之祖。一二三四五爲天﹐六六八九十爲地﹐天地之數各得其五﹐合二五而成十﹐此十五之道也。學者可不明乎中五之立極哉﹗所謂時之子者﹐乃身中活子時也。夜半之子爲正子時﹐不拘時候之子謂之活子時。此活子時﹐他人不知而己獨知者﹐故曰『妙在心傳』﹐乃天心得曉而以心傳之也。」贊曰﹕陰陽升降﹐妙而成丹。朔望相生﹐十五爲端。活活潑潑﹐於心獨觀。天人交合﹐久久團圓。慧澈曰「若翁所言﹐這邊事乎﹖那邊事乎﹖抑那邊事另有玄妙乎﹖」洞雷曰「所言皆還丹之事﹐尙屬這邊事﹐若以三乘之法而論﹐已屬那邊矣﹗然我天仙家是無上上乘﹐另有那邊元妙之天機在。苟非明徳之人﹐眞積力久﹐未可與言。輕言漏泄﹐反生疑竇也。蓋心不能輕虛﹐理欲必然交爭。設或理暗欲彊﹐無不流爲邪說。以盲引盲﹐貽誤後人﹐豈淺鮮哉﹗」贊曰﹕修性保命﹐理欲無爭。天仙至要﹐亦在明明。道奧元微﹐自然淸靜。這邊那邊﹐妙合而凝。於是慧澈敬肅而退﹐六其齋﹐五其戒。越七十五日﹐仲冬長至吉旦﹐灑掃庭墀﹐盥沐焚香﹐請雷師重登於讀易之堂﹐鄭重其禮﹐刺血盟天。是日﹐祥風廣扇﹐慶雲覆空。慧澈執弟子禮以進﹐長跪而請曰「囊者契悟本來﹐雙修定慧﹐以爲道在是矣﹗敬聞還丹之理﹐已屬頓開茅塞﹐而又聞無上上乘天仙大道﹐玄妙天機﹐非三乘之比﹐望師慈悲﹐乞求度化。」洞雷曰「咦﹗得人不傳失天寶﹐傳其非人受冥拷﹔可與言而不與之言失人﹐不可與言而與之言失言。智者不失人亦不失言﹐吾知之矣﹗汝其可教也。來﹗吾語汝。夫金丹還丹﹐一丹也﹐未有不還丹而遽成金丹者矣。此是登髙自卑﹐行遠自邇之意。大槪上乘之法﹐莫不以先行煉精化气﹐煉气化神﹐煉神還虛﹔未後一著﹐重安鑪鼎﹐再立乾坤﹐一味煉性以致煉虛合道﹐是先修命後修性之法。惟我天仙家法﹐竟從修性入手﹐了性自然了命。此是盡性致命之學﹐競修上關兼攝中下二關之義﹐莊子所謂『忘精神而超生』者也。其中元妙與三乘之三不同﹐乃以太虛爲鑪鼎﹐三元爲藥物﹐天心爲造化主﹐玄關爲總持門﹐混化爲不二法。卽《辧惑論》之『以凝神聚气爲守城﹐忘機絕慮爲生殺﹐定慧爲水火﹐作止爲進退﹐淸靜自然爲運用﹐和气燻蒸爲沐浴﹐年月日時爲火候﹐打成一塊爲交結﹐粉碎虛空爲了當』。瓊管先生云﹕『天仙之道﹐如水晶盤中之珠﹐轉轆轆地﹐活潑潑地﹐豈可被陰陽束縛在五行之中﹐要當跳出天地之外﹐方可名爲得道之士也。』其法簡易﹐以心傳之甚易成也。其餘上乘法﹐又有卦爻﹐又有斤兩﹐其法繁難﹐差之毫釐﹐謬之千里﹐所以云『毫髮差殊不作丹』﹐吾以口傳汝﹐須心會可也。」贊曰﹕其妙超超﹐其道易易。粉碎虛空﹐乃極其致。毫髮如如﹐恭已無思。心傳口授﹐至寶至祕。慧澈曰「無上上乘與三乘之法﹐分別在何處﹖」雷師曰「分別在彼我﹐這邊與那邊耳﹗這邊以精气神爲三元﹐那邊天地人爲三元。天地人之三元﹐大無不包﹐細無不入。精气神之三元﹐主夫一身而論也。蓋元精﹑元气﹑元神是我身本有之物﹐是以謂之我﹐爲這邊。天元﹑地元﹑人無非我之所有﹐是以謂之彼﹐爲那邊。三乘法中﹐以性命爲彼我﹐或以先後爲彼我﹐以性宗爲這邊﹐命宗爲那邊。我天仙家無分彼我﹐在乎一理之貫通耳﹗」贊曰﹕天地人元﹐入道之門。無分彼我﹐只此獨尊。貫乎一理﹐包括乾坤﹐妙哉無上﹐至道乃存。慧澈曰「何者爲緊要﹖」雷師曰「開玄關爲第一緊要處。蓋玄關者﹐身之大門也。大門不開﹐何由升堂而入室﹐收攝三元以爲我之藥物乎﹖」贊曰﹕玄關玄關﹐眾妙之寰。放之捲之﹐帝寵所頒。花香非香﹐月彎非彎。欲識眞面﹐還在廬山。慧澈曰「大凡修煉金丹﹐皆以通三關爲第一要務。今言玄關爲緊要﹐此玄關與三關有何分別﹖」雷師曰「三關有前後之別。背後三關﹕尾閭﹑夾脊﹑玉枕﹐謂之前三關。前面三關﹕泥丸﹑絳宮﹑下丹田﹐謂之後三關。丹經云﹕『前三三﹐後三三﹐收拾起﹐一旦擔。』蓋前三關在背脊之中﹐所理乃督脈﹔後三關在胸前﹐所理乃任脈。任督一通﹐徧身百脈皆通。一朝之間前後三關皆通﹐有若肩挑然﹐故謂之一旦擔也。然此任督乃赤黑二道。丹書曰﹕『人道若夫理中﹐臍後閭前﹐中有一竅曰關元。』乃是理進下黃﹐升由黃道﹐直透中黃﹑上黃者。丹書標曰『仙道』。此乃先天三寶共由之黃道﹐又曰黃中﹐實屬仙道總理之處。故《易》曰『黃中通理﹐正位居體』﹐此是我生身立命之根本處﹐與天地太素一鼻相通﹐老子所謂『玄牝之門』﹐又曰『是天地根』﹐其門曰『關元』﹐核乃陰陽出入之門戶也﹐故又謂之關。蓋謂『玄妙莫測』﹐而玄妙自此發生者﹐卽是我身太極立極之處。人無不由此而生﹐烏得不仍由此修而返乎﹖故上乘還丹必先采取先天一炁﹐下由關元﹐逆上昆侖﹐仍下絳闕﹐降丹田﹐入於气穴﹐存行火候﹐續行水候﹐乃謂之烹﹐謂之煉。故我天仙家法﹐功始功終﹐總莫出乎玄關﹐豈僅進修之初步哉﹖」贊曰﹕正位居體﹐黃中通理。終無所終﹐始無所始。功始功終﹐莫出乎此。大素相通﹐尙友黃李。慧澈曰「若先開玄關﹐此三關要開乎﹖不開乎﹖」雷師曰「若先開玄關﹐此三關無用再開矣﹗蓋三關通後而再加行虛寂﹐是從外打入而虛進者。此玄關開﹐乃從內虛出也。從外虛入者﹐有眞有假﹔眞則內外如一﹐假則外若虛而內仍實。欲其內虛﹐極大費力﹐必造至眞忘而後能然﹐須得內虛方有實濟。故玄關一開﹐身如亮紗殼子﹐百孔毫竅皆開﹐眞機升降自有路頭﹐無藉乎此三關也。若先通三關﹐必須開得玄關後﹐方能采取三元。」贊曰﹕已得玄理﹐厥三何事﹖三本有象﹐一元無底。以無攝有﹐昆侖化鯉。妙哉元元﹐辟之信美。慧澈曰「開玄關之祕旨﹐願詳示。」雷師曰「初學入手﹐患在心之不定﹐神之不寧耳﹗苟得神凝气靜﹐立腳於先天之先﹐玄關之開﹐易事也﹐先師云﹕『功從無念始。』故學者下手之法訣有幾種。一曰﹕萬緣放下﹐體自寂虛﹐此自先師混化入手口訣。然人終日紛紛﹐心無一刻之寧謐﹐正如百沸之湯﹐欲求虛寂﹐烏可得乎﹖不有把柄﹐如何能行﹖學者先以自心觀照心源﹐則體寂而神虛。此心源非身中肉團心﹐乃寂然而虛靈者是也。卽用『不卽不離』之訣以守之﹐使心不著於方所。一守如如﹐常覺此中空空洞洞﹐不染一物﹐但覺凝然寂然﹐抱神以靜。此正所謂心有主則能不動﹐《金剛經》云『應無所住而生其心』者是也。一曰﹕常操此心﹐退藏於夾脊之竅﹐守而不離﹐自然散其邪心﹐消其雜慮﹐降其動心﹐止其妄念﹐久久則眞息現而無息﹐息無則命基固矣﹗此是大易艮背之良法。一曰﹕存想山根。夫人受生之初﹐先生此鼻﹐名曰鼻祖。山根在鼻之上﹐兩眉中間﹐此處與祖竅相通。祖竅可以奪天地之造化﹐故存想山根要勿忘勿助﹐若存若忘﹐久久便覺虛無寂定。而山根與祖竅如卽一處﹐仍守之以寂﹐繼之以忘﹐久久行持。一朝置此心身於不識之地﹐我一靈亦泯至混穆地位﹐已入玄竅眞境界。此候關系乃在一動念也﹐念仙則仙﹐念凡則凡﹐應感之理本如此。若夫混穆中忽覺無涯無際﹐或星月在海﹐月印波心﹐或平波萬頃﹐艸木繁庶﹐種種玄況莫可名言﹐是則玄關開矣﹗然或念動而著﹐玄關立隱﹐故以寂視爲寂。蓋此關開﹐已與大素一鼻出气﹐三才六合不包而包﹐直一太虛若也。个中機到﹐神無不覺﹐自有種種眞面目假面目相將而現者﹐故只可覺不可著。《金丹四百字》云﹕此竅非凡竅﹐乾坤共合成。名爲神气穴﹐內有坎離精。是正指此玄關一竅也。鑪鼎於此中立﹐藥物於此中采﹐火候於此中行﹐至於結胎成聖﹐無不在此者也。或用心息相依﹐或存神虛寂﹐務在乎若存若忘﹐不卽不離﹐而總用夫放下身心﹐寂慮以視之﹐則必自得神凝气定焉﹗學者總先當以無念爲主﹐誠而恆之﹐何患其不入哉﹖」贊曰﹕體寂神虛﹐萬緣放下。至誠無息﹐奚聞曉夜﹖忽若洞開﹐如萬隨化。覺而仍寂﹐入道嬰奼。慧澈曰「前言黃庭气穴爲鑪鼎﹐又有身心爲鑪鼎﹐乾坤爲鑪鼎﹐今以太虛爲鑪鼎﹐其精義玄妙﹐願更垂示。」雷師曰「身心兩个字﹐了盡萬卷書。身非色身﹐乃法身也。心非人心﹐乃天心也。法身無身而有身﹐天心有心而無心﹐此非深明造化洞悉玄機者﹐不可得而知也。黃庭在气穴之上﹐上下相通。气穴之內﹐尙有炁穴。气穴是藏後天眞气之所﹐炁穴乃先天元炁稟受之地﹐是卽所謂玄關之處也。乾爲天﹐爲陽。坤爲地﹐爲陰。人身上半屬陽﹐下半屬陰。《易》曰『幹爲首﹐坤爲腹』﹐蓋性寄泥丸﹐命居臍內。故眞性屬幹﹐天命屬坤﹐乾坤爲眞性命也。第以乾坤有互交之義﹐陰陽有顚倒之機﹔性中藏有眞命﹐命中含有眞性﹐故有乾坤鑪鼎之諭。其所以太虛爲鑪鼎者﹐太虛包含六合﹐天地萬物皆在其中。我之玄關與太虛同體﹐以天地爲心﹐眞空爲用。天地之太虛爲鼎﹐我之太虛爲鑪﹐故假以太虛爲鑪鼎也。鼎乃置物之器﹐鑪爲貯火之具﹐無非言安貯藥火之物耳﹗又何必分其是鑪是鼎哉﹖」贊曰﹕法無而有﹐心有而無。乾坤顚倒﹐交易惟吾。性命互依﹐太虛鼎鑪﹐以烹以煉﹐與聖爲徒。慧澈曰「藥物之說﹐精義惟何﹖」雷師曰「藥物之說﹐下品丹法以涕唾精津汗血液爲藥物﹔中品以精气神爲藥物﹔上品以精神魂魄意爲藥物﹐先天一炁爲丹母﹐皆屬還丹之事﹐無非是這邊法界。惟我天仙家法﹐乃以太極爲丹母﹐三元爲藥物﹔丹母用以結丹者也﹐藥物用以乳哺者也。元者﹐大也。三才之炁淸眞純粹﹐大而化之之神妙者也﹐乃是乾元﹑坤元﹑人元耳﹗乾爲天﹐又名天元﹐坤爲地﹐亦名地元。天地人三才之元﹐皆蘊毓於太虛之中﹐其元生之於心。天之心在地﹐地之心在天﹐天地之心寄之於人﹐故人爲三才中之至寶﹐天地無人亦無以見其爲天地矣﹗人之元散於天地之中﹐藏於太虛之內。故我祖太虛翁曰﹕『人元徧大千﹐三元一心領。』是以采藥物於太虛之中﹐行火候於玄關之內。紫陽眞人云﹕『道自虛無生一炁﹐便從一炁產陰陽。』虛無者﹐無極也。無極而太極﹐無之極處卽是太極﹐非有兩个也。太極判而爲兩儀﹐卽是一炁化而爲陰陽﹐故『一陰一陽之謂道﹐孤陰寡陽之謂獨』﹐陰陽者﹐道之發用也。陰陽由道生﹐道從陰陽造。一个哉生明﹐物物能自道。知者悟斯言﹐說破玄關竅。祖師泥丸氏曰﹕『十二時中機發於勃然者﹐是先天之炁。人能及時而采得者﹐乃卽至寶。』學者果能虛極靜篤之際﹐則先天一炁自虛無中來。我師云﹕『按此先天﹐非僅一身之先天﹐乃是太極之祖炁。若三才流行之气﹐得以爲乳哺﹐太極祖炁得之可爲丹母﹐皆屬大藥。苟學不體夫虛寂﹐坐不至於杳冥﹐萬無得理。』」贊曰﹕以極爲主﹐以元爲乳。𨿽有兩个﹐惟人獨愈。印之於心﹐虛中記取。虛無所虛﹐無量花雨。慧澈曰「如何謂之采取﹖如何謂之火候﹖」雷師曰「所謂采取者﹐遵白祖師之端坐習定爲采取可也。蓋端坐習定到杳冥恍惚之際﹐是時性體湛然﹐一眞顯露。卽《淸靜妙經》所云﹕『人能常淸靜﹐天地悉皆歸。』故法惟致虛至寂﹐凝神以俟。使中心主宰寂然不動﹐則機到神覺﹐任其自升自降﹐著不得一些意思﹐方合神用。久之神息自現﹐而自然充和。倘有種種現兆﹐總使此心不著而已。以意而卵守之﹐收拾个中一意凝寂﹐任其自然之運用。故火候者﹐聽其自然也。烹煉者﹐無非气歸於內﹐神運於中﹐以神禦气而已矣﹗丹經云﹕『眞火本無候﹐大藥不計斤。』又云﹕『自有天然眞火候﹐但安神息任天然。』紫陽眞人云﹕『元始天尊日日采藥物﹐藥物愈采而愈無窮﹔太上老君時時行火候﹐火候愈行而愈無盡。』所以天地亦日日采藥﹐日月以時時行火候﹐故億萬劫而常存。苟或一刻停機﹐則天地亦將壞矣﹗是以年月日時爲火候者﹐正言其不計年月日時也。然玄關未開﹐功夫未到眞虛眞寂﹐牀可遽言采取﹐且將身心淘洗得潔潔淨淨﹐則功夫易到虛寂地位。然又須於虛寂中養其閒活。所謂虛寂者﹐虛其心寂其性也﹔閒活者﹐養其气機之活潑也『此著功夫﹐不獨於靜時如是﹐而應事接物之時﹐亦須操存純熟﹐要如程子所謂『動亦定﹐靜亦定』﹐方能動靜如一而功造自然﹐始謂大成實地功夫。果然功到無有內外﹐無有邊際之時﹐則玄關已開﹐藥物自生。藥生方眞﹐否則所采之物﹐仍屬後天之凡幻﹐何得稱藥﹖蓋惟竅開而時至﹐藥物乃得生而采之。以藥化凡﹐凡乃得化也。」贊曰﹕元始采藥﹐太上運鑪。自然妙用﹐天地同吾。動靜始一﹐無極開圖。得此至妙﹐方化凡軀。慧澈曰「定慧爲水火﹐是否我家之定慧乎﹖作止爲進退者﹐其義何謂耶﹖」雷師曰「定屬水﹐慧屬火。定者﹐定其心。慧者﹐用其神。心中有神﹐神屬火。間雜思慮是識神﹐謂之凡火。不著色相之神是元神﹐乃眞火﹐謂之慧光。其所以用定慧者﹐一義兩用耳﹗蓋能定其心神﹐不著於色相﹐謂之慧覺。定心而慧照﹐卽是覺而常照。以水而濟火﹐卽是照而常覺。釋道之別﹐略有气機閒活不閒活之一間耳﹗其所謂作止者﹐卽進火退符之義。此時行功卽是進火﹐造至混忘卽是退符﹐非專言火候之進火退符也。果能造至混忘﹐則混化之道基於此矣﹗而進火退符﹐自有玄妙之天機呈象﹐莫可擬議。功至其時﹐妙覺自生也。」贊曰﹕定慧相生﹐覺照常明。以水濟火﹐歸乎太淸。渾化之基﹐自然而擎。莫可擬議﹐其妙難名。慧澈曰「古來丹經中皆云『坎離交媾』﹐又有『乾坤交媾』之說﹐不知天仙家有無此況﹖」雷師曰「坎離交媾﹐三乘法中有之﹐然亦未必定論。至於乾坤交媾一說﹐我師曰﹕『學者虛之極靜之篤﹐則誠於中自得凝然大定。勃然機發﹐頓覺虛靈朗耀﹐無際無邊。一覺急收﹐登時冥息。頃久﹐一點自落黃庭﹐才是先天炁復﹐自然周流六虛﹐我處其中﹐只是一个眞意﹐覺得气爽神淸﹐身心和暢﹐是謂金液還丹』。其實無形無象﹐虛靈獨露﹐乾坤混合﹐完我太極焉而已。」贊曰﹕乾坤爲媾﹐至誠其求。凝然大定﹐晃朗卽收。頃久一點﹐炁復周流。惟餘眞意﹐金液還優。慧澈曰「大凡修道必要道侶﹐何謂耶﹖」雷師曰「此道侶乃師友也。大槪功夫各有稟气之不同﹐而進境亦異。故須時相討論﹐切問近思﹐則彼此有益。若一味獨修﹐不求講解﹐古人謂之『冥行』﹐又謂『盲修瞎煉』﹐恐難以爲功。蓋功夫愈進而愈精微﹐愈精微愈不可不講﹐稍有差池﹐一錯百錯。此時須得名師益友指點剖析﹐庶幾路頭不錯﹐功日精進。是以禪家有棒喝﹐道門賴點化﹐儒學尢貴觀摩。《易》曰﹕君子以朋友講習。《禮》曰﹕獨學而無友﹐則孤陋而寡聞。孔子至聖﹐尙以學之不講爲憂。子夏杏壇髙弟﹐猶以離羣索居不能聞過。道侶安可無耶﹖若不切實用功﹐徒事朋儕聚會﹐終日談玄說妙﹐論古道今﹐所謂口頭禪﹐與身心學問有何禪益﹖此修道𨿽貴得朋﹐尢貴自礪。物以類聚﹐方以羣分﹐在我不在人耳﹗」贊曰﹕他山之石﹐可以攻玉﹐朋友相資﹐時來忠告。如金在鎔﹐入暗舉燭。長聚徳星﹐超塵邁俗。慧澈曰「古人有入圜溫養﹐九年面壁之功﹐有是理乎﹖」雷師曰「此是先修命後修性﹐方用如此。蓋恐性之不純﹐命功仍有疏虞之故耳﹗悟元子云「九年者﹐九還之義。面壁者﹐不是定坐﹐乃用志不分﹐凝神之謂。期無一毫渣滓﹐如萬仞壁立於前﹐一無所見﹐萬法歸空﹐靜養嬰兒胎化也。」先師云﹕『此功行於還結養圓之後﹐似屬穩當﹐不知極費大力而不中廢者﹐古有幾人哉﹖不如太上心宗﹐澈性卽以澈命﹐澈一凝一﹐積少成多﹐日日如此﹐月月歲歲如此。若步步還虛﹐造至自然﹐欲脫立脫﹐欲化立化﹐已造夫虛空粉碎地位﹐行止得自便﹐何勞入圜面壁哉﹖」按師說卽白祖所謂『生也由他﹐死也由他﹐』祗要自家做得主﹐故功夫造至至誠無息焉而已﹗」贊曰「厥惟明性﹐何有面壁﹖太上心宗﹐命由性立。步步還虛﹐時時貫積。任他生死﹐妙乎主策。慧澈曰「古人皆言成功後﹐裂破頂門而出陽神﹐其理如是乎﹖」雷師曰「此之謂導引元陽也。三乘之法皆如是﹐然必使其能出而不出﹐再做煉神還虛﹐煉虛合道﹐煉道合自然。故有重安鑪鼎﹐再立乾坤之說﹐所以紫陽眞人云﹕『項後有光猶是幻﹐雲生足下未爲仙。』必至粉碎虛空而後已。此是末後一著之大事也。若此而行之﹐是將性命分作兩截﹐故多此一番手腳。我天仙家法﹐竟從性宗下手﹐做一步還一步虛﹐造到虛無可還﹐煉道合自然﹐方爲了當﹐並不要先結陽神﹐再將陽神粉碎也。無非使吾浩然之气充塞乎宇宙﹐與太虛爲一體﹐無所出入﹐所謂至大至剛﹐以直養而無害﹐則塞乎天地之間。故最上一乘法乃煉形﹐卽所以煉神修性﹐正所以修命。眞空而妙有﹐妙有而眞空。故能聚則成形﹐散則成气﹐形神俱妙﹐與道合眞者也。」贊曰﹕修性卽命﹐煉形煉神。形神俱妙﹐性命圓成。奚須胎養﹐遊晏玉宸。無上妙訣﹐與道合眞。慧澈曰「此金丹大道﹐乃還丹以後之事﹐是否必要先修還丹﹐然後再修金丹乎﹖」雷師曰「非也。所謂還丹者﹐乃修復我本來所有之丹元耳﹗蓋人自十五六歲之後﹐眞元已破﹐其精神日日虧損﹐故須補足如十五六以前未破眞元之光景﹐並且要復我初生時面目。還者﹐去而復返之義﹐乃復我本來之太極﹐是以謂之還丹。上中下三乘之法﹐皆要先修還丹﹐然後進修金丹。我太上心傳祗要開了玄關之後﹐日日采﹐時時煉﹐刻刻還虛﹐故能逐漸補足。日積而日補﹐日補而日充﹐以致充而又充﹐足而又足﹐還丹在是﹐金丹亦在是。所謂充而足者﹐非後天之精神﹐乃元和之一炁也。先天足﹐後天自然日旺﹐後天旺﹐則先天更足矣﹗夫人之一點靈﹐原乃受天地之中气以生﹐亙古今而常存者﹔中之气﹐卽太極祖炁也﹐爲生天生地生萬物之祖。然太極有統體之太極﹑物物之太極。統體之太極﹐天地人物統一太極也﹔物物之太極﹐物物各具一太極也。是太極也者﹐乃理气之渾名。理是气之條理﹐气是理之生气。程子曰﹕『言理不言气不備﹐言气不言理不明。二之則不是。』朱子曰「性卽理也﹐則命卽气也。』是以太極言理可也﹐言气亦可也﹔言性可也﹐言命亦可也。人自父母媾精以來﹐一點落於黃庭而自立﹐太極由是分陰分陽﹐而造化生焉﹗陰陽者﹐精神也﹐在天爲日月。白祖云﹕『日月並爲明﹐日月上下爲易﹐日月重疊爲丹。』人能養其精神而至合一﹐則性命自存﹐性命存則丹基永固。還丹者﹐還其物物之太極﹐而金丹則還其統體之太極耳﹗蓋養徳養生祗是一事﹐窮理盡性以至於命﹐則金丹在是矣﹗」贊曰﹕養徳養身﹐只是一事。還丹金丹﹐豈有二義﹖聖學仙宗﹐始終相資﹐盡性至命﹐曷觀系辭﹖慧澈曰「請問混化之義﹐其意云何﹖」雷師曰「混化二字﹐乃成始成終之妙訣也。先哲云﹕『忘形以養气﹐忘气以養神﹐忘神以養虛。』所以初起手時﹐必將萬緣放下。功到能放﹐則漸入忘字之階﹐爲混化之成始也。訣惟將我身心神气﹐內外統照﹐斂而一之﹐卽撤去其機﹐自然漸入化境。待有虛景活潑﹐機兆﹐其中功用或迎﹑或接﹑或放﹑或收等等作用﹐皆當隨機自審﹐應運自然。寂以承之﹐一以化之﹐造至忘無可忘而後己﹐此混化成終之神妙也。佛經云﹕『惟此一是實﹐餘二卽非眞』﹐故謂之不二法門。」贊曰﹕混化之妙﹐三忘最要。忘無所忘﹐一以寂照。任順自然﹐虛空乃肖。粉碎功圓﹐相逢一笑。慧澈曰「其中妙諦﹐願更詳焉﹗」雷師曰「混化之宗旨難以形容。《易》曰﹕與天地合其徳﹐與日月合其明﹐與四時合其序﹐與鬼神合其吉凶。先天而天不違﹐後天而奉天時﹐庶幾近是矣﹗我師曰﹕天仙心傳功夫﹐萬緣放下﹐身自寂虛﹔於天於淵﹐無閒刻時﹔圓虛圓寂﹐圓淸圓和﹔何內何外﹐何有何無﹔生生化化﹐一付如如﹔還返妙用﹐如斯如斯。蓋功夫不從萬緣放下入手﹐而六塵誘於外﹐六根動於內﹐不由內蘊﹐卽從外觸﹐身心意何能安靜﹖心性不定﹐功夫何由而入﹖故《大學》曰﹕知止而後有定。欲求其定﹐必先明得所止。欲知其止﹐必求明得至善所在﹐然後知其所止也。程子曰﹕心有主則能不動矣﹗心有主宰﹐則心定而神安。所謂學問之道無他﹐求其放心而已矣﹗待至气靜念無﹐則有身登虛無气象﹐而性寂情忘﹐容光必照﹐則於天於淵﹐盡在我一覺之中。卽《中庸》所謂『未發』之時也。然此境界﹐獨於靜時得之﹐恐動時還無把握﹐必動靜兼持而後可。故師曰無閒刻時也。虛寂淸和四字﹐亦必於動靜兩時皆有此妙景﹐方是眞功實學。故何有內外﹖何有有無﹖其中天機之生生化化﹐總一以付之如如而已。如如者﹐無上下﹐無動靜﹐無方所﹐無內外之謂也。天仙妙用﹐不過如斯而已矣﹗觀之《大學》﹐從『明徳』說到『止至善』﹐從『格致』說到『平天下』﹔《中庸》從『戒愼恐懼』極之『天地位萬物育』﹐復結之以『上天之載﹐無聲無臭』﹔凡此功用﹐皆是動靜合一﹐卽本體﹐是功夫之學問。後學不肯體貼於自己身心上看﹐而泛泛讀過卽有能說能明者﹐以爲詞章記問之用﹐與身心竟無干涉。𨿽曰讀書﹐實未讀也。且有見道學等書﹐往往目爲迂闊之談﹐求其汲汲性命者有幾人哉﹖若肯眞切於自己身心性命上用功﹐則知聖賢之實學﹐卽是天仙之功夫。識透天仙之功夫﹐卽知的確是聖賢之學問﹐非道家子午鉛汞之可比也。道曰金丹﹐儒曰太極。蓋能造化者﹐太極也﹐太極本無極。行造化者﹐陰陽也﹐陰陽本太極。天地人物﹐無非太極﹑陰陽之所生﹔太極生天地﹐天地運陰陽﹔故四時行焉﹐百物生焉﹐人乃萬物中一物耳﹗萬物自立太極﹐人亦自立太極﹐所謂『物物一太極』者也。太極陰陽﹐物物皆具。故六合內外盡是太極陰陽流行。人旣在六合內﹐一身內外莫非陰陽。然太極爲吾人生生之本﹐卽萬事萬物生生之本。太極化陰陽﹐陰陽運太極﹐循環無端﹐運化無窮﹐百千萬年如是而不變。其所以能百千萬年不變﹐以其有主宰乎此也。主宰何﹖天心也。人得天地之气以成形﹐卽得天地之心以爲心﹔得天地之心以爲心﹐卽當體天地之心﹐盡之於萬事萬物。我心盡天地之心亦盡﹐而後可以與天地並立爲三。《中庸》曰﹕能盡己之性則能盡人之性﹔能盡人之性﹐則能盡物之性﹔能盡物之性則可與天地參矣﹗人能奪天地之造化者如是。然造化者﹐生生不已之謂也。生而化﹐化而生﹐一任天然之則﹐吾不得而與焉﹗量以生生化化總付之以如如﹐則天地氤氳﹐萬物自然化醇。故瞿蓬頭曰﹕『有無都不立﹐眞在有無中。』此盡性致命之實學。我師又曰﹕『大周天界﹐細入微塵。置心於一﹐混化圓眞。』蓋大而至於天界﹐細而入於微塵﹐皆不出於一心。所以能置此心於一處﹐則混化之功備而圓其眞矣﹗𨿽然﹐不特道家有混化之說﹐卽儒家功夫﹐亦必以神化爲究竟。《中庸》曰﹕小徳川流﹐大徳惇化。又曰﹕動則變﹐變則化﹐惟天下至誠爲能化。孟子曰﹕大而化之之謂聖﹐聖而不可知之之謂神。儒仙功夫﹐皆必至神化而後爲極耳﹗」贊曰﹕妙哉至理﹐聖學相參。神化渾化﹐絕古微譚。虛實無滯﹐至道乃含。不偏不易﹐敬禮尼山。慧澈曰「如諸所言﹐聖學與玄學無二理也﹐何故先賢皆辟佛老﹐以爲不能用於天下國家﹖旣不能用﹐則三教之鼎峙於天下﹐已千百年於玆矣﹐而不滅一者﹐何哉﹖」雷師曰「老子﹑釋迦﹑孔子﹐皆聖人也﹔三教之道﹐皆道也。道無二理﹐教則分三。三教中之人﹐皆人也。人人具此心性﹐具此天理。理無二理﹐心無二心。儒家曰存心養性﹐道家曰修心煉性﹐佛家曰明心見性。三教無不從心性上著實用功﹐以各造其極。是以千百年鼎峙於古今﹐所謂殊途同歸也。吾人爲學﹐當具隻眼﹐立必爲之志﹐須知我所學何事﹐業儒者﹐學必到孔顏地位而後止﹐奉釋道者﹐功必到老子釋迦而後止。此志立得堅定﹐加以眞實功行﹐自然日異月新﹐能心領神會﹐各得其所學之妙。最忌朝更暮攺﹐見異而遷﹐捨己蕓人﹐妄論古今是非。蓋有一分功夫﹐方有一分學問﹔有一分學問﹐方有一分見識﹔有一分見識﹐方知得古人一分境地。若見識不到﹐謬加評論﹐及至學問有進﹐見識髙得一層﹐悔悟從前所論是非﹐則無及矣。『佛老不能用於天下國家』之語﹐惟聖賢可以說得﹐吾人斷不可輕出諸口。何也﹖蓋有聖賢眞實學問﹐實能行之於天下國家﹐方可說佛老不能行。若尋常泛泛之人﹐淺見寡聞﹐自己身心尙不能治﹐又安能治天下國家﹖自己不能治天下國家﹐遑問佛老之能不能耶﹖且儒之能用於天下國家﹐非謂學儒者竟能用之於天下國家也。蓋儒之實學﹐自格致以至治平﹐無非爲盡己盡人之用﹐必極於天下平﹐而使天下無一物不得其所而後已。夫使天下無一物不得其所﹐是何等力量﹖何等功業﹖談何容易﹖吾人且將自己心性體認明白﹐隨時印證於事物﹐試看能用與否﹖不然﹐終身儒衣儒巾﹐卽家人父子兄弟之間尙恐不能用﹐何況用之於天下耶﹖昔人有言曰﹕『釋曰慈悲﹐道曰感應﹐儒曰忠恕。』三教原來共一心﹐明得心之所以爲心﹐則何有於三﹖又何有於一哉﹖」贊曰﹕至理惟一﹐其道有三。忠恕慈悲﹐感應交參。心心相印﹐物物承含。梅華問答﹐率性指南。跋

讀書之要﹐在身體力行﹐力行之微﹐又在心領神會﹐不爲文字所障﹐始爲有得﹐庶不負此讀矣。是子薛子﹐上承小艮先生口授﹐總括心傳﹐演爲《梅花問答編》一卷﹐凡四十章﹐言言率性﹐字字金丹﹐由正誠以致至命﹐卽致命而妙爲循論。放卷自如﹐無施不可﹐斯眞爲聖學之準繩﹐探無極之根底矣。𨿽自然眞文﹐其奚以過﹖來儀生至愚﹐且喜讀古今書﹐兼出己意﹐推求其要。故立之餘﹐每蒙提示﹐卽小艮先生杖履優間﹐亦與至論。憶自丙戌春﹐初於雅鹿齋中賜句書楹帖云﹕惟恐薄情心奉佛﹐祗因少學願求仙。又賜句云﹕養吾浩然气﹐不失赤子心。疊荷深恩﹐沐裁宗匠﹐固已銜結靡崖矣。顧玆十餘年來﹐學不毫進﹐反躬自省﹐徒黯然傷魂﹐惟恐有負此重疊之深恩者。閒嘗覽墳典之要﹐察丘索之微﹐下曁漢晉唐宋之間﹐諸子各家﹐皆莫若窮四子書爲治身準的。墳與典索相類而立言更古﹐如連山推遊神未靈之先﹐中有冥冥而性存者。又曰﹕太極者﹐天地之父母也。又謂太極而後謂太易﹐太易之數二。以此論之﹐較《周易》更言乎微矣。然觀其運用﹐亦不出於萬物化醇之內。又曰﹕混沌子居我降龍之位﹐惟主於民﹐則於性命之宗﹑金丹之要﹐發露已精﹐其气形﹐二墳𨿽切﹐近於政治。亦曰性以存命﹐命以保生﹐生以終壽﹐卽《周易》所謂『窮理盡性以致於命』。於命上復轉一語﹐直與天仙大道一體同歸矣。至典謨以『精一執中』揭要﹐而左氏𨿽獨擅文長﹐兼韜武略﹐然於至道亦未嘗少懈。卽如『鄭伯克段』一節﹐隧而相見﹐其樂融融泄泄﹐似頓以震烈之機歸並於土﹐豈非示人以『地雷復﹐復以見天心』之至妙耶﹖至於《禮經》﹐本中列學庸﹐乃儒門成始成終之法律﹐猶天仙正戒也。外此莊列諸家﹐𨿽各談道妙﹐實流獘更多。蓋漢人之學泥乎法﹔晉人所學昧於虛﹔逮至六朝﹐更偏爲因果福善之說﹔至於唐世﹐𨿽亦欲參明道要﹐然於性理一宗﹐惟昌黎一人振之﹐復時遭毀譽﹐心亦苦矣﹔後宋而理學大明﹐朱程疊起﹐聖學昌隆﹐則又各立門戶以爲專家﹐然蘇玉局不以性理自居﹐而每於辭賦之中時一流露﹐如逝者如斯而未嘗往也﹐如盈虛者如彼而卒莫消長也﹐豈不與無去無來﹐如如妙合耶﹖又曰﹕吾爲文如萬斛源泉﹐行乎其所﹐不得不行﹐止乎其所﹐不得不止。又曰﹕眞硯不壞﹐眞手長存。則不第火候已明﹐而兼得眞淸﹐所謂主宰者其有意乎﹗又如黃子久﹐終日作畫﹐忽向虎跑石上得道成眞﹐向無門戶﹐無門而竟能如是﹐是其平素致力皆在不偏不易之中﹐所以君子無所不用其極者﹐大矣﹗四子書直疏其用極之理耳﹐何有他哉﹖子曰﹕假我數年﹐五十以學易﹐可以無大過矣。所謂大過者何耶﹖五十者何耶﹖學至孔子﹐尙欲假年以學而無大過者又何耶﹖豈非卽盡性致命上﹐復有喫緊處耶﹖原卽所謂性以存命﹐命以保生﹐生以終壽之謂矣。今每談理學者﹐必先樹障以爲辟端﹐窮道妙者反小理學以爲逐末﹐二者各誤﹐至死不悔﹐玆《問答》之編特憫之也﹐姑通其關要耳。所謂體之可成﹐金丹大道者﹐用之奚不能修齊平治歟﹖其中關鍵﹐實最微妙喫緊﹐直與兩卷黃庭﹑五千道徳參觀也可。還請質呈似函丈﹐而更望垂教焉。海上弟子謝來儀百拜謹跋。還源篇闡微還源篇仙考序

仙可考乎﹖仙不可考。蓋仙迹若云之捲舒﹐不可執虛而定第﹐云無心而仙有文﹐文者迹也。又烏不可考﹖夫木公金母﹐先天先地﹐其迹邈矣。若夫道徳傳宗﹐系分南北﹐惟南以文垂世﹐故紫陽祖肇著悟眞﹐至瓊管先生而益富美風華。閒嘗放觀典籍﹐沈玩精思﹐求其得瓊管心而溯紫陽之道者﹐惟朱元陽《悟眞闡幽》一冊而已。子閔子﹐膺太虛眞人之心印﹐箋杏林二祖之還源﹐無微不闡﹐盡美矣﹐又書善也。惜倪未入室受切耳之提﹐罔能於字裏言外奪不傳之眞﹐而道山已隱﹐爲平生一大恨事。蓋金丹之術﹐語其精則一﹐貫一字猶增﹐語其細則三千三百猶簡。層層曲曲﹐匪可如帖拈之揣摩就試。憶師示化﹐神來告曰﹕以淸靜自然爲運用。夫此七字乃瓊管之言﹐而《闡微》之大旨﹐嘔心相告﹐師眞慈哉﹗今而後奉此金鍼﹐庶幾無大過也夫﹗是編吾師三易寒暑而成﹐鉤玄提要﹐句讀犂然。不忍祕之笥中﹐以公於眾﹐天下萬世慧心者﹐於太虛中而拈杏林一瓣﹐不以迹求﹐則師之願也。又聞太虛原編﹐栽有杏林傳贊﹐特摩石像補之。爰於《金蓋心燈》中采傳﹐並吾師所奉太虛像贊次之﹐不揣僭妄﹐亦登湯師所撰師傳﹐繪像制贊又次之﹐匯爲《仙考》。其正文《闡微》﹐俱系師放朱元陽《闡幽》體式﹐未敢稍易﹐但增此數頁於前﹐俾讀其書者先見其人﹐以慰四海髙山之仰正﹐不徙以讀書考古之心﹐向靑天而說夢﹐亦以紹金峯夜半之燈也。時道光十八年三月上巳日﹐金蓋侍者蔡陽倪盥香拜撰。杏林眞人傳

眞人姓石諱泰﹐字得之﹐鳳翔府扶風縣杏林驛道人也。宋熙寧中﹐張平叔眞人於成都天回寺遇異人﹐授金丹藥物火候之祕。仍戒曰﹕他日有脫子韁厄者﹐當受之。後因妄傳獲譴﹐鳳洲太守怒﹐按以事坐黥。竄經邠境﹐天雪﹐與護者飲村肆。眞人過之﹐顧眾方歡﹐而平叔未成飲。邀同席﹐飲酣問知故﹐眞人念之曰﹕邠守﹐故人也﹐樂善忘勢。平叔曰﹕能迂玉趾﹐有因緣可免此行。懇諸護者許之﹐乃相與之邠﹐眞人爲之先容﹐獲免。平叔徳之曰﹕此恩不報﹐豈人也哉﹗況昔受記。遂授以丹法易簡之語﹐眞人依修證道﹐作《還源篇》行於世﹐世稱爲南宗二祖云。龍門後學沈一炳敬輯。太虛主人傳

大師姓沈﹐諱一炳﹐字眞揚﹐又字谷音﹐號輕雲子﹐蛻號太虛主人﹐生而有文在手曰﹕主宰太虛。少孤家貧﹐牧羊而讀。有某先生憐而就之﹐講衣敝袍一章﹐聞而喜曰﹕志士當如是也。又至顏子問仁章﹐曰﹕我亦從此四勿﹐庶機君子。年十六﹐遇李泥丸古仙於金蓋山麓﹐席談達旦﹐遂遁迹武林金鼓洞﹐師事子髙子東籬﹐宗師乃命今名停雲。戴律師與子髙子兄弟也﹐授以三大戒﹐訪道於髙池華山﹐貝常吉眞人亦授以宗旨。大師好尙﹐不於人同﹐同參者亦罔測其蘊。第見其坐如屍﹐立如齋﹐望之儼然﹐卽之溫然﹐長長幼幼﹐咸敬如賓﹐數十年未嘗稍懈﹐所謂恭而安者﹐於大師見之。曾謁曲阜﹐得夫子手植楷木﹐刲而冠戴。嗚乎﹗眞我龍門儒仙正軌歟﹗若夫禱雨於菇城﹐祈晴於節署﹐致雪於錢塘﹐收狐於靑浦﹐伏虎於終南﹐馴狼於太白﹐皆大師不得已一行之事﹐不足以神通爲異也。初﹐母錢太君禱嗣於歸安之開化院﹐故晚歲葺而居之。其逝也﹐天樂愔愔﹐鄰里咸聞﹐世壽七十有九﹐葬於大滌山之金築坪。得忝同邑同師﹐繼以師事﹐惜中年宦遊﹐未能親炙而窺閫奧﹐然羹墻夢寐﹐若或來告。大師其未可測乎﹗平生實實朴撲﹐精精純純﹐不自滿﹐假撒手乃息﹐此則大師之所以神證太虛也歟﹗大師不著書﹐或問之﹐曰﹕恐爲斫輪所笑耳。手批諸書皆已星失﹐惟《還源篇》系詩於前曰﹕萬卷丹經一性宗﹐心神安醒是元功﹐丹竈謹防丹火焰﹐抽添有意欠圓通。乾隆丙午十月下澣﹐受業同門弟閔一得拜撰。

﹝附﹕元學並無男女異途之說﹐只要鑪成丹熟﹐督任交通﹐眉丸中自有一顆毫光爲驗。試以黑夜﹐閉目垂簾﹐朗如明月。《悟眞篇》云﹕欲得谷神常不死﹐須從玄牝立根基﹐眞金旣返黃金室﹐一顆靈光永不離。又曰﹕牽將白虎歸家養﹐產个明珠似月圓。無論男女﹐皆有此景。﹞金蓋山人傳

浙西金蓋之麓﹐有山人焉﹐言訥訥﹐行循循﹐人莫得而窺其際。予聞之蔡生曰﹕山人吳興世族﹐幼時弗良於行﹐依桐柏髙東離宗師以愈﹐故受龍門名曰一得。歸而讀書金蓋山﹐山有乃祖髙士堂址﹐葺而居之。其地幽僻﹐殊勝竹影泉聲﹐故得肆志三餘﹐靈光煥發。時有畸人﹐曰沈太虛﹐亦宗師門下﹐所養尢深。曳履來遊﹐山人得其傳﹐欲隨雲水而不果﹐以親在也。山人工於文而奇於數﹐薄遊滇南﹐卽奉諱歸。遂壹志性天之學﹐不出山者四十年。夫珠光劍气﹐臭味自爾不同﹐古往今來﹐林林亦多拔萃﹐有若金懷懷﹑白馬李﹑李髼頭﹑王袖虎﹑雞足叟﹐龍門道士之流﹐罔不縞紵言歡﹐朋簪之盍﹐金峯一席﹐亦云盛哉。山人嘗謂蔡生曰﹕之若人﹐固四海所仰望而莫及。然與之言及太虛﹐亦若人四海之仰望﹐而莫及者﹐何哉﹖蓋太虛得天之淸﹐不可以赤水求﹐惜未盡其傳耳。因訓蔡生以行遠自邇之學﹐平淡而有味乎言。予每嘆山人之學有淵源﹐行有尺寸﹐而遠大可期﹐乃一旦溘逝﹐其厭離而示幻歟﹖抑別有所寄托歟﹖山人著書甚富﹐蔡生什其最後所注還源一編﹐手澤尢存﹐欲列傳於前以問世。泣而請曰﹕不敏曾受教金蓋﹐今金蓋頹矣﹐四海內無有知金蓋者。金蓋平生多煙霞友﹐乞師文以傳師於不朽。予笑曰﹕予亦山人也﹐以山人而文山人﹐當不貽靑山笑。但身隱焉﹐文無已﹐次子之言﹐以略傳山人之生平。山人姓閔﹐諱苕敷﹐字補之﹐號小艮﹐吳興人﹐年八十有九﹐葬於金蓋山中﹐門人祠之。道光十八年二月望﹐西山道人湯志素拜撰。還源篇自序

泰素慕眞宗﹐徧遊勝境﹐參傳正法﹐願以濟世爲心﹔專一存三﹐尢以養生爲重。古云﹕迷雲鎖慧月﹐業風吹定海。蓋謂學仙甚易而人自難﹐脫塵不難而人未易﹐深可哀哉﹗昔年於驛中遇先師紫陽張眞人﹐以簡易之語不過半句﹐其證驗之效只在片時﹐知仙之可學﹐私自生歡喜。及其金液交結﹑聖胎圓成﹐泰故作《還源篇》八十一章﹐五言四句﹐以授晚學﹐早悟眞筌﹐莫待老來﹐鉛虛汞少﹐急須猛省。尋師訪道﹐修煉金丹﹐同證仙階﹐變化飛升﹐實所願望焉。杏林石泰得之序。還源篇正文鉛汞成眞體﹐陰陽結太元。但知行二八﹐便可煉金丹。汞是靑龍髓﹐鉛爲白虎脂﹐掇來歸鼎內﹐采取要知時。奼女騎鉛虎﹐金翁跨汞龍。甲庚明正令﹐煉取一鑪紅。蛇魄擒龍髓﹐龜魂制虎精。華池神水內﹐一朵玉脂生。白雪飛瓊苑﹐黃芽發玉園。但能如偃月﹐何處煉紅鉛。藥材開混沌﹐火候煉鴻蒙。十月胎仙化﹐方知九轉功。龍正藏珠處﹐雞方抱卵時。誰知鉛汞合﹐正可飲刀圭。沐浴資坤水﹐吹噓賴巽風。嬰兒無一事﹐獨處太微宮。紫府尋離女﹐朱陵配坎男。黃婆媒合處﹐太極自涵三。幹馬馭金戶﹐坤牛入木宮。阿誰將奼女﹐嫁去與金翁。奼女方二八﹐金翁正九三。洞房生瑞气﹐歡合產初男。昨夜西川岸﹐蟾光照碧濤。采來歸玉室﹐鼎內日煎熬。離坎非交媾﹐乾坤自化生。人能明此理﹐一點落黃庭。丹谷生神水﹐黃庭有太倉。更無饑渴想﹐一直入仙鄕。意馬歸神室﹐心猿守洞房。精神魂魄意﹐化作紫金霜。一孔三關竅﹐三關要路頭。忽然輕運動﹐神水自周流。制魄非心制﹐拘魂豈意拘。惟畱神與气﹐片晌結玄珠。口訣無多子﹐修丹在片時。溫溫行火候﹐十月產嬰兒。夫婦初歡合﹐年深意轉濃。洞房生瑞气﹐無日不春風。驟雨紙蝴蝶﹐金鑪玉牡丹。三更紅口赫﹐六月素霜寒。海底飛金火﹐山巓運土泉。片時交媾就﹐玉鼎起靑煙。鑿破玄元竅﹐衝開混沌關。但知烹水火﹐一任虎龍蟠。娑碣水中火﹐昆侖山上波。誰能知運用﹐大意要黃婆。藥取先天炁﹐火尋太乙精。能知藥取火﹐定裏見丹成。元气如何服﹐眞精不用移。眞精與元气﹐此是大丹基。儒家明性理﹐釋氏打頑空。不識神仙術﹐金丹頃刻功。偃月鑪中汞﹐朱砂鼎內鉛。龜蛇眞一气﹐所產在先天。朔望尋弦晦﹐抽添象缺圓。不知眞造化﹐何物是眞鉛。气是形中命﹐心爲性內神。能知神气穴﹐卽是得仙人。木髓烹金鼎﹐泉流注玉鑪。誰將三百日﹐漫漫著功夫。玉鼎烹鉛液﹐金鑪養汞精。九還爲九轉﹐溫養象周星。玉液滋神室﹐金胎結气樞。只尋身內藥﹐不用檢丹書。火棗原無核﹐交梨豈有渣。終朝行火候﹐神水灌金花。煉气徒施力﹐存神任用功。豈知丹訣妙﹐鎭日玩眞空。欲煉先天气﹐先幹活水銀。聖胎如結就﹐破頂見雷鳴。气產非關腎﹐神居不在心。气神難捉摸﹐化作一團金。一竅名玄牝﹐中藏气與神。有誰知此竅﹐更莫外尋眞。脾胃非神室﹐膀胱乃腎余。勸君休執泥﹐此不是丹梯。內景詩千首﹐中黃酒一尊。逍遙無物累﹐身外有乾坤。烏兔相煎煮﹐龜蛇自繞纏。化成丹一粒﹐溫養作胎仙。萬物生皆死﹐元神死復生。以神歸气穴﹐丹道自然成。神气歸根處﹐身心復命時。這般眞孔竅﹐料得少人知。身裏有玄牝﹐心中無垢塵。不知誰解識﹐一竅內含眞。離坎眞龍虎﹐乾坤正馬牛。人人皆具足﹐因甚不知修。魂魄爲心主﹐精神以意包。如如行火候﹐默默運初爻。心下腎上處﹐肝西肺左中。非腸非胃腑﹐一气自流通。妙用非關意﹐眞機不用時。誰能知此竅﹐且莫任無爲。有物非無物﹐無爲合有爲。化權歸手內﹐烏兔結金脂。虎嘯西山上﹐龍吟北海東。捉來須野戰﹐寄在艮坤宮。復姤司明晦﹐屯蒙直曉昏。丹鑪凝白雪﹐無處覓猿心。黑汞生黃葉﹐紅鉛綻紫花。更須行火候﹐鼎裏結丹砂。木液須防兔﹐金精更忌雞。抽添當沐浴﹐正是月圓時。萬籟風初起﹐千山月正圓。急須行正令﹐便可運周天。藥材分老嫩﹐火候用抽添。一粒丹光起﹐寒蟾射玉檐。蚌腹珠曾剖﹐雞窠卵易尋。無中生有物﹐神气自相侵。神气非子母﹐身心豈夫婦。但要合天機﹐誰識結丹處。丹頭初結處﹐藥物已凝時。龍虎交相戰﹐東君總不知。旁門並小法﹐異術及閒言。金液還丹訣﹐渾無第二門。貴賤並髙下﹐夫妻與弟兄。修仙如有分﹐皆可看丹經。屋破修容易﹐藥枯生不難。但知歸復法﹐金寶積如山。魂魄成三性﹐精神會五行。就中分四象﹐攢簇結胎精。定志求鉛汞﹐灰心覓土金。方知眞一竅﹐誰識此幽深。造化無根蒂﹐陰陽有本源。這些眞妙處﹐父子不相傳。畱汞居金鼎﹐將鉛入玉池。主賓無左右﹐只要識嬰兒。黃婆雙乳美﹐丁老片心慈。溫養無他術﹐無中養就兒。繹閾翔靑鳳﹐丹田養玉蟾。壺中天不夜﹐白雪落纖纖。琴瑟合諧後﹐箕裘了當時。不須行火候﹐又恐損嬰兒。長男才入兌﹐少女便歸乾。巽宮並土位﹐關鎖自周天。弦後弦前處﹐月圓月缺時。抽添象刑徳﹐沐浴按盈虧。老汞三斤白﹐眞鉛一點紅。奪他天地髓﹐交媾片時中。火候通玄處﹐古今誰肯傳。未曾知采取﹐且莫問周天。雲散海棠月﹐春深楊柳風。阿誰知此意﹐舉目問虛空。人間無物累﹐天上有仙階。已解乘雲了﹐相將白鶴來。心田無艸穢﹐性地絕塵飛。夜靜月明處﹐一聲春鳥啼。白金烹六卦﹐黑錫過蘭關。半夜三更裏﹐金烏入廣寒。丹熟無龍虎﹐火終體汞鉛。脫胎已神化﹐更作玉淸仙。塞斷黃泉路﹐衝開紫府門。如何海贍子﹐化鶴出泥丸。江海歸何處﹐山巖屬甚人。金丹成熟後﹐總是屋中珍。呂承鐘口訣﹐葛授鄭心傳。總沒閒言語﹐都來只汞鉛。汞鉛歸一鼎﹐日月要同鑪。進火須防忌﹐教君結玉酥。采藥並交結﹐進火與沐浴。及至脫胎時﹐九九陽數足。還源篇後序

夫煉金丹之士﹐須知冬至不在子時﹐沐浴亦非卯酉﹐汞鉛二物﹐皆非涕唾精津气血液也。七返者返本﹐九還者還源﹐金精木液遇土則交﹐龍虎馬牛總皆無相。先師《悟眞篇》所謂「金丹之要在乎神水華池」者﹐卽鉛汞也。人能知鉛之出處﹐則知汞之所產﹔旣知鉛與汞﹐則知神水華池﹔旣知神水華池﹐則可以煉金丹。金丹之功成於片時﹐不可執九載三年之日程﹐不可泥年月日時而運用。鐘離所謂「四大一身皆屬陰」也﹐如是則不可就身中而求﹐特尋身中一點陽精可也。然此陽精在乎一竅﹐常人不可得而猜度也。只此一竅﹐則是玄牝之門﹐正所謂神水華池也。知此則可以采取﹐然後交結﹐其次烹煉﹐至於沐浴﹐以及分胎﹐更須溫養。丹成可不辧川源﹑知斤兩﹑識時日者耶﹗泰自得師以來﹐知此身不可死﹐知此丹必可成﹐今旣大事入手﹐以此詔諸未來學仙者云。杏林石泰得之又序。還源篇闡微序

得歸山四十餘年矣﹐前二十年方自拳拳於內省之功﹐於先師遺傳大道﹐未敢以筆墨闡述﹐誠恐有背正旨也﹗迨嘉慶午﹐入圜三載﹐學養稍純﹐漸通經咒微旨﹐旋至河上﹐與諸同人問答瑣言﹐曾錄於冊﹐嗣是遠近好道者﹐或持其師說﹐或據其所習之本﹐過訪於得。閒嘗就地辧正其訛﹐皆爲門下士後先付梓﹐大都因人因地﹐以闡發其心思﹐辟除其悠謬而已。惟天仙心傳一宗﹐乃得脫去丹家窠臼﹐將自己已效驗功訣編成一冊﹐冀可啟迪學人。無如學者罕從實地著腳﹐不向密處藏神﹐或興望洋之嘆﹐或假畫餅充饑。卽或得其似﹐仍復失其眞﹐可勝感慨﹗前年復就衡陽李公所著丹書﹐悉心攺訂﹐以定丹法功夫之節次﹐俾知循序漸進﹐自有爲以造無爲﹐然尙拘於原本成說﹐未將入手功訣詳明﹐心尙未慊。今年乙未夏﹐攜從孫陽林﹐同來金陵主秩山瞿觀察家﹐晨夕講論身心性命之學﹐因不揣僭妄﹐以宿所耳於先師者﹐參解石子《還源篇》﹐闡述人生之源﹐歷循節次﹐歸復還返﹐以變化气質爲入手功夫﹐以復命復性合元爲究竟之道。開講卽標出正念爲主持﹐到底以養其無形爲了當。其中步驟精詳﹐竊於石子簡易之功訣﹐少有發明。陽林筆之於冊﹐爰題其簽曰﹕《還源篇闡微》﹐闡其絜靜精微之教也。因爲摘其丹法次第口訣﹐亦只取淸靜鉛汞四字。於未得手時﹐本淸靜以爲體﹐守鉛汞而爲用﹔及下手處﹐聚鉛汞爲藥材﹐致淸靜爲火候﹔旣得手後﹐主淸靜以拳拳﹐賓鉛汞而穆穆﹔到了手後﹐以淸靜心爲宏大願﹐休鉛汞气而升鴻鈞﹔如是而已。夫道家之所謂淸靜鉛汞者﹐卽孔子之所謂絜靜精微也。因復就是編謂之解曰﹕一統七竅謂之淸﹐七竅歸一謂之靜﹐身中气生謂之鉛﹐心中精來謂之汞﹐無私無爲謂之體﹐知來藏往謂之用﹐見時采合謂之藥材﹐退而冶煉謂之火候﹐明其正令謂之主﹐養其無形謂之賓﹐性光大定謂之心﹐眞空無礙謂之气。此學道之極功﹐先師之能事﹐皆盡其在我者而已。自始徹終﹐更無別巧﹐神而明之﹐存乎其人矣﹗卽以弁夫捲端﹐並加批點﹐以證同志。道光乙未端午﹐龍門正宗第十一代閔一得小艮氏敬題於金陵之涵虛室。還源篇闡微北宗龍門第十一代閔一得口授門人閔陽林述﹑蔡陽倪訂

《還源篇》八十一章﹐宋杏林石眞人所著也。杏林出紫陽張眞人門下﹐爲南宗第二祖﹐憫人讀書求道不知自體自悟﹐故作此篇三復申明﹐教人返本還源之道。還源之法﹐必先堅持正念﹐就倫常日用中﹐處處懲忿窒欲﹐眞實無妄﹐禮以行之﹐是爲煉己。潛致力夫滌慮忘情﹐以疏通督任三關﹐遂由愼獨而退藏於密﹐是爲築基。自然身中還出一點眞陽正气﹐心中瀉出一點眞陰至精﹐相與渾融﹐凝結成丹﹐是爲丹頭。從此心自存誠﹑气自周行﹐久則藏心於心而不見﹑藏气於气而不測﹐靜虛動直﹑气爽神淸﹐是爲完體。第覺三際圓通﹐萬緣澄澈﹐六根淸靜﹐方寸虛明﹐如是期月不違﹐藥物亦源源而至﹐始終以淸靜自然爲運用﹐可以還源返本﹐與道合眞﹐是爲全眞。金丹之要﹐如是而已﹐然大要先知夫身中一竅﹐然後可以入手。一竅者﹐神明之牖﹑性命之宗也。逐於末則分注乎七竅﹐還其本則歸並爲一竅。惟常能以心集身者﹐則知窮理以盡性﹐常能以身藏心者﹐則能盡性以致命。蓋心身爲性命所憑依﹐性命是身心之根蒂﹐精气乃身心所發用﹐心身爲神气所集藏。故能以心集身中之气者﹐則神還天谷﹐可以窮理而盡性﹔能以身藏心中之神者﹐則气返絳宮﹐可以盡性而致命。惟理窮﹐故欲淨﹔惟性盡﹐故情忘。欲淨情忘﹐中無他擾﹐我惟基命宥密﹐自覺一竅豁然﹐是爲開關。見得此中虛而不屈﹑動而愈出﹐隨機運變﹐一任自然﹐則是《尙書》所謂「道心惟微﹐惟精惟一﹐允執厥中」。《道徳經》所謂「谷神不死﹐是謂玄牝﹐玄牝之門﹐是謂天地根」者﹐此也。旣歸其根﹐卽復乎命﹐復命卽還丹矣﹗人可不因流知源﹐以先還生身受气之初乎﹖還我初﹐則谷神可不死﹔愼厥初以保厥終﹐則金丹可必成。得囊蒙先師太虛翁慈示此篇﹐並指點夫上品鉛汞之旨﹐潛神默會﹐未敢妄參﹐賴師一言點化﹐頓自悟徹。還源之法﹐見得此篇次序﹐自采取交結烹煉沐浴﹐以及分胎溫養丹成脫化﹐種種口訣﹐無非反復申明返本還源之道﹐盡精微以致廣大。人能準此修持﹐可以入聖賢之堂奧﹐可以登仙佛之階梯。今因緣已至﹐敬禮師意﹐依文闡發其微。爰命從孫陽林筆述如左。

鉛汞成眞體﹐陰陽結太元。

師曰﹕鉛指身﹐汞指心﹐時而會元﹐是爲上品丹道。愚按﹕人於未生受气之初﹐先成一竅﹐內含精气神﹐三者混而爲一﹐絪縕於中﹐日滋夜長﹔及至十月胎足﹐力地一聲﹐元竅頓開﹐通乎七竅﹐遂有呼吸。身中遂有三谷﹕上有天谷泥丸﹐藏神之府﹔中有應谷絳官﹐藏气之府﹔下有虛谷關元﹐以爲後來藏精之府。其時﹐元精已徧播於周身實處而運行﹐元气已歸集於中谷絳宮而爲命所憑﹐元神遂上浮於上谷泥丸而爲性所托。俄而元气動而生陽﹐始流注於下谷關元而爲精﹐故下谷又名爲气海。然其精尙是元精﹐仍隨气轉﹐常自周流於身﹐每到靜極之際﹐七竅仍並成一竅﹐身中卽騰起一點眞陽之气﹐上朝元神﹐丹道名之爲眞鉛﹐故師指身爲鉛。元神靜而生陰﹐亦布注於中谷絳宮而爲气﹐故中谷又名爲神室。然其气尙是元气﹐仍與神凝﹐常生液以養心﹐每遇陽動之際﹐一竅將發爲七竅﹐心中先瀉出一點眞陰之精﹐來會陽气﹐丹道名之爲眞汞﹐故師指心爲汞。鉛气得汞精以周流﹐則形體長成﹐故曰「鉛汞成眞體」﹔陰精兼陽气以上達﹐則元神凝結﹐故曰「陰陽結太元」。其實鉛指身中气﹐汞指心中精﹐卽先天陽神陰精之落於後天者﹐象坎離中藏有先天干坤也。陰指海中气﹐陽指室內神﹐乃後天鉛气汞精之還於先天者﹐象後天離坎之復爲乾坤也。只此顚倒坎離﹐以後還先﹐神遂藏於心而象幹﹐气遂依乎身而象坤。坤資生﹐故稱體﹔幹資始﹐故稱元。曰眞體者﹐以明體尙未漏﹐猶是眞一之體也﹔曰太元者﹐以明元尙未漓﹐猶秉太極之元也﹔皆生身時自成自結初無待乎作爲者也。此章開宗明義﹐特指明本源﹐示人以精气凝成之身爲元命所憑﹐神气凝結之心爲元性所托。身心旣得﹐性命完全﹐精气日滋﹐藥火俱備﹐只須人自返還眞一而已。

但知行二八﹐便可煉金丹。

言人得此身心性命﹐神旣憑於心而屬幹﹐气旣依乎身而屬坤﹐果能常淸常靜﹐七竅長歸爲一竅﹐猶是一个成形之太極﹔性命未嘗滲失﹐渾似一丸有質金丹。只須還虛合道﹐遂合眞元﹐何須用意修煉﹐有復性復命之煩﹖只因生身之後﹐七竅已竅竅通靈﹐不能常歸於一竅﹐以致混沌破而爲知﹐知復轉而成識。從此心感於物而有好有惡﹐身接於物而有喜有怒。心中之精旣爲外物所引誘﹐不受元性之主持﹐常逐於外而不養其心﹐元性因無所托而遂汩﹐前所取象乎幹之元神﹐玆卽中虛而爲離矣﹗身中之气旣爲陰精所動搖﹐亦不順元命以周行﹐常漏於外而不充其身﹐元命亦因不足憑而日促﹐前所取象乎坤之元气﹐玆又中實而爲坎矣﹗夫元神本實也﹐因常逐於气而日見其虛﹔元气本虛也﹐因常流爲精故返象爲實。卒之虛者益虛﹐實者又復失其實﹐乃有老病死苦之厄。此非其本其源之不善﹐本逐於末﹑源故爲流之獘也。夫神失其實﹐故心遂變象爲離﹔气失其虛﹐故身亦變象爲坎。則是後天坎身中一點之陽﹐卽先天之元气﹐於卦徳象水中之火﹐故曰陽气﹔後天離心中一點之陰﹐卽先天之元神﹐於卦徳集火中之水﹐故曰陰精。所謂二八者﹐以卦中象數言之。坎水爲已成之水﹐數居地六﹐水中之火乃初生之火﹐數居地二﹐六與二皆屬地﹐爲在地之一八﹐卽我先天之元气從吾身中出者也﹐諭之爲鉛﹔離火爲已成之火﹐數居天七﹐火中之水乃初生之水﹐數居天一﹐七與一皆屬天﹐爲在天之一八﹐卽我先天之元神從吾心中出者也﹐諭之爲汞。故凡言藥言火者﹐必須謂之二八﹐不可以他數言也。曰「行二八」者﹐卽師所云「時而會元」之道﹐只以淸靜自然爲運用也。今知其流末之獘而欲返還乎本源﹐若不肯懲忿窒欲﹐則斷斷無從下手。若欲已窒而忿已懲﹐將此二八會合行之﹐則神卽火也﹐气卽藥也。采時謂之藥﹐猶是後天陰精陽气也﹔煉時謂之火﹐卽屬先天﹐神爲陽而气又屬陰也。但知神以禦气﹐便是火以煉藥﹐可以成金液大還丹也。夫所謂煉者﹐寓有防危慮險之意﹐亦只以淸靜自然爲運用也。蓋吾身中陽气﹐今從寄宮虛谷初還﹐苟不得神以凝之﹐則此气正防其散漫﹔吾心中陰精﹐今由寄宮應谷初返﹐倘不兼气以行之﹐則此精尙慮其汩沒。夫惟常情靜以立道之體﹐斯得眞鉛汞以爲道之用。及得鉛汞二物會元﹐結成一个正念﹐登時退藏﹐凝然大定﹐念中無念﹐則是片晌間便可凝結﹐還我生身受气之初矣﹗孔子曰「精气爲物」﹐卽指此鉛汞凝成之眞體乎﹖老子曰「有物渾成」﹐卽指此陰陽凝結之太元乎﹖紫陽張子曰「會得坎離基﹐三界歸一身」﹐卽指此行二八以煉金丹之樞要乎﹖是知鉛汞卽陰陽也﹐陰陽會一卽太元也﹐太元卽眞體也。眞體太元﹐卽吾先天之一而二者﹔時而會之﹐卽二而一之矣。夫已可以恍然悟矣﹗

右第一章

。此通篇之綱領﹐揭出身心﹑性命﹑神气﹑藥火皆備於有生之初﹐是以不憚煩言﹐將人生本源明白注述﹐以便學人身悟。以後八十章﹐悉屬此篇注腳矣﹗其下七章﹐系將采取﹑交結﹑烹煉之法﹐逐一發明。其第九章

至十五章﹐教人下手用功之訣。其第十六章

至二十四章﹐發明關竅﹐詳論烹煉﹑沐浴﹑防危﹑慮險﹐以及分胎﹑溫養﹑成丹之道。其第二十五章

至四十八章﹐重標正旨﹐闡發眞機﹐令人讀之疑竇齊銷。自四十九章至七十八章﹐分明教以後天精气還返先天神气而成谷神﹐遂由谷神煉出陽神﹐卽從陽神煉還元神﹐乃以元神還返乎無極之眞而成眞人﹐是爲與道合眞。金丹了當﹐直泄先聖窮理盡性以致於命之旨﹐諄諄囑咐﹐步驟精詳。末後三章﹐復引證於古聖心傳﹐並丁寧夫神气﹑身心﹑性命二必合一﹐遂以總結通篇之意。學者果然煉己功深﹐專其气﹐壹其神﹐端秉靈然獨存之正念﹐對著此篇﹐自然得見法甚簡易﹐可以卽時坐進於道也。

汞是靑龍髓心中陰精﹐本自性根罅出。玆謂是靑龍髓者﹐丹家以靑龍諭魂﹐在先天卦位屬離居東﹐故張子以謂「東魂之木」。夫先天之魂尙藏於幹中而不動﹐至後天而幹巳中虛爲離﹐離卦居南屬火﹐張子卽以爲「南神之火」。是魂藏於肝﹐𨿽仍位於東﹐其卦已變爲震動之象而好忿﹐其用卽憑於心而爲神﹐心爲神之舍。今我心中瀉出之陰精﹐原由先天木气而爲汞﹐上章諭爲火中水﹐其實卽木之液也。故曰靑龍髓﹐謂須烹調者也。鉛爲白虎脂

身中陽气﹐原從命蒂抽來。今謂爲白虎脂者﹐丹家以白虎諭魄﹐在先天卦位屬坎居西﹐張子以謂「西魄之金」。夫先天之魄尙伏於坤中而未顯﹐至後天而坤已中實爲坎。坎卦居北屬水﹐張子卽以爲「北精之水」。是魄藏於肺﹐𨿽仍位於西﹐其卦已變爲兌悅之象而善柔﹐其用卽依於身而爲精﹐身乃精所凝。今我身中騰起之陽气﹐原本先天金气而爲鉛﹐上章諭爲水中火﹐其實乃金之液也。故曰白虎脂﹐謂須冶煉者也。

掇來歸鼎內﹐采取要知時。

此言精气二物發生之際﹐正當采取之時。法惟任意掇來廝配﹐歸於鼎內﹐則坎卽中虛而返坤﹐離卽中實而還幹。精气歸鼎而混凝﹐則乾坤亦遂混合而還太極﹐是卽謂之丹頭﹐張子謂之眞種子是也。歸﹐藏也﹐鼎者﹐乃易道之正傳。丹家之口號並無形象之可睹﹐在吾一身六合之正中。昔人所謂『中間有个眞金鼎』﹐然亦無地位可拘也﹐《易》曰「鼎君子以正位凝命」是也。時﹐指癸生之時﹐卽活子之半也。如尙未悟﹐且以端坐習定爲功﹐到得靜極而動﹐便是癸生之時﹐急將正念退藏於密﹐以爲采取﹐轉念卽非﹐是斷不可求於他也。○總之﹐坎中陽气爲眞鉛﹐離中陰精爲眞汞﹔坎離能產鉛汞者也﹐鉛汞產自身心者也﹔身心之用乃精气也﹐精气之體卽性命也。坎抽其陽卽還乎坤﹐離實其虛卽還乎幹。二物旣並﹐气爲元气﹐精卽化神﹐神气交感﹐坎離卽返爲坤乾﹔及其妙合而凝﹐乾坤遂混成一太極。從此陰陽動靜互爲其根﹐固結而不可解﹐勻和而不可辧﹐純一而不可已矣﹗如是以爲采取之法﹐豈非至簡至易者乎﹖

右第二章

。此承上章﹐發明鉛汞之由來﹐采藥歸鼎之妙訣。

奼女騎鉛虎﹐金翁跨汞龍。

奼女卽眞汞﹐金翁卽眞鉛。其名義詳注第十章

。虎以諭身﹐龍以諭心﹐張子曰「心之猖狂如龍﹐身之猙惡如虎」是也。曰騎曰跨者﹐取兩相駕馭之象也。言二藥旣采入鼎﹐自然以陰精駕夫陽气﹐卽以陽气馭夫陰精﹐成一渾沌無分之象。然此際性情稍欠靜逸﹐則神復外馳﹐所結之丹頭卽散﹐須俟後來鉛汞重新結取﹐故下文以明正令爲切囑。

甲庚明正令﹐煉取一鑪紅。

甲屬木以諭性﹐庚屬金以諭情。正令者﹐無倚無偏之令。令字系念字之頭﹐方成一今字﹐而心尙未現﹐急下一直而令字﹐謂機初發於今﹐急自直於內以爲令。孔子所謂「直其正也」﹐故曰正令﹐白子所謂「念頭動處爲玄牝」﹐《坤二文言》所云「君子敬以直內」是也。我同門秩山瞿君﹐以謂念字去心乃藏其心之義﹐謂念頭初動﹐卽須直下承當爲气之帥﹐則心自退藏而無妄矣。發明正訣甚爲顯著。石子本拆字訣﹐傳出正令兩字﹐以明夫天人危微之交關﹐乃直泄古來先正心傳﹐別部丹經均未宣泄者也﹗明正令者﹐要先明之於平素﹐到此但一申明﹐百體自然從令矣﹗言當此精气初交之際﹐務須性靜情逸﹐方保和而不流。法惟仗我平素主敬存誠之力﹐及今心尙未動﹐急明直養之道﹐先藏於密﹐自然念中無念。精凝气以成神﹐情歸性而大定﹐則結爲丹頭﹐不虞滲失。孟子所謂「以直養而無害也」。一鑪紅者﹐丹家所謂「一鑪火焰煆虛空」﹐卽是烹煉之道﹐孟子所謂「充實而有光輝」是也。

右第三章

。此承上章﹐發明得藥交結全在性情﹐得正則神不出位而气自流行也。

蛇魄擒龍髓﹐龜魂制虎精。

蛇以諭情﹐情每感於善柔而生喜﹐乃魄之所爲﹐故曰蛇魄。龍髓者﹐諭心裏之陰精。龜以諭性﹐性每觸於震動而生怒﹐乃魂之所爲﹐故曰龜魂。虎精者﹐諭身中之陽气。此承上章而言。吾之正令旣明﹐則情已忘而歸於性初﹐故猖狂之心龍就擒而精已不搖﹔性已定而斷滅情根﹐故猙惡之身虎受制而气已不滯。曰擒曰制﹐亦行其所無事而巳矣。所謂「虎已伏﹑龍已降﹐獼猴不復窺六窗」﹐其在斯乎﹖

華池神水內﹐一朵玉脂生。

張子曰﹕以鉛見汞名曰華地﹐以汞入鉛名曰神水。愚按張子之意﹕以鉛諭身﹐譬之曰池﹐以見汞而气華也﹐故名華池﹔以汞諭心﹐謂之曰水﹐以入鉛而精神也﹐故名神水﹔汞鉛融洽﹐卽諭爲神水入華池也﹐其實只是神返身中气自回耳﹗言鉛汞旣經凝結﹐自然情忘性定﹐神之入气﹐如水歸池內。有一个主人常惺惺然﹐如花已苞漿成朵﹐欣欣向榮﹔又如玉已凝液成脂﹐密密結實之象﹐乃譬諭也。

右第四章

。此承上章﹐發明二物旣得交結﹐則性情已正﹐其爲物不貳﹐故丹頭立矣﹗

白雪飛瓊苑﹐黃芽發玉園。

白雪云者﹐身屬坎﹐坎中一陽是幹金﹐故色白﹔身中鉛生﹐由於金气之洋溢﹐得汞一交化爲神水﹐明淨淸澈﹐故有雪象。瓊苑﹐諭身也。黃芽云者﹐心屬離﹐離中一陰是坤土﹐故色黃﹔心中汞生﹐由於木液之充盈﹐遇鉛而凝卽入華池﹐融和滋長﹐故有芽生。玉園﹐亦諭此身。曰飛曰發者﹐言鉛得汞交而上透﹐勢將飛布漫天﹐汞得鉛凝而下行﹐勢將發榮滿地也。紫賢薛子曰「無白雪﹐無黃芽﹐白雪乃是神室水﹐黃芽便是气樞花。」此可以證矣﹗然不可以有心求也。

但能如偃月﹐何處煉紅鉛。

如偃月者﹐卽本來玄竅之變象。言我身中未得藥時﹐淸淨內守﹐七竅已歸一竅﹐此中虛靈洞敞﹐圓渾如卵﹐蓋其靜也翕焉﹔及至藥產﹐我之正令一到﹐竅卽仰如承盂以受藥﹐蓋其將動也﹐亦將辟焉。爾時若從旁觀之﹐則象如偃月﹐迨旣受藥而冥合﹐仍如卵守矣。蓋念頭一動而卽靜﹐玄竅亦將辟而仍翕焉。若感乎情而心動﹐則竅遂辟爲七而藥卽散矣。故以但能如偃月爲受藥之驗﹐然亦只言其意象如是﹐蓋有不期然而然者﹐初無形質可睹也。曰紅鉛者﹐張子以謂「眞鉛生於坎﹐其用在離宮﹐以黑而變紅」是也﹐然亦初無色相也。曰何處煉者﹐蓋神無方體﹐戒人勿著相於有爲也﹐孟子所謂「必有事焉而勿正」是也。要之丹頭旣立﹐則藥物時時發生﹐我但能明正令﹐自無外誘相乘﹔此中亦時時自能承受﹐久而气足神充﹐谷神自然充實焉。夫修煉之士﹐當初苦不知竅﹐及會得竅﹐緊防斷竅。先事退藏﹐要矣﹐淸靜自然﹐妙矣﹗○人能先事退藏﹐則臨事不失機﹐而後起之念不能擾。知乎此﹐則心可得而正矣﹗

右第五章

。此承上章﹐言丹頭旣立﹐則藥物時刻發生﹐愈采無窮﹐總不可轉念料量﹐則此中自能承受﹐斷勿稍假作爲以助長。卽張子所謂「一粒復一粒﹐從微而至著」。亦不過言其積累之盛大﹐並無法象可擬也。

藥材開混沌﹐火候煉鴻蒙。

藥材者﹐采取時之稱也﹔火候者﹐烹煉時之號也﹔皆指此精气也。曰「開混飩﹑煉鴻蒙」者﹐言此精气﹐只於淸靜際﹐七竅歸一﹐如混沌中之無兆﹐自然開辟出來﹔卽以淸靜意﹐不分內外﹐如鴻蒙時之無象﹐自然混煉成功。謂藥才出於混沌﹐火卽煉如鴻蒙﹐發明上文正令﹑偃月等義﹐教人只可以無心會﹐不可以勞心爲也。

十月胎仙化﹐方知九轉功。

化者﹐卽白子所謂「打破虛空爲了當」﹐卽下文脫胎神化之謂也。九轉﹐卽九還。九乃金之成數﹐指身中陽气之來復﹐非謂九个轉回也。言藥材於無中生有﹐卽須如大造之混煉鴻蒙﹐更不及料量夫气象何如﹔乃至三百日胎圓﹐方知我初結丹時﹐采掇身中先天陽气之功也。

右第六章

。此言得丹烹煉﹐不可拘求形迹﹐將來自知其效。《契》云「不以察求」是也。

龍正藏珠處﹐雞方抱卵時。誰知鉛汞合﹐正可飲刀圭。藏珠抱卵﹐以諭竅妙內景。言人旣知歸並於一竅﹐卽得處密之法﹐但當如龍之養珠﹑如雞之抱卵﹐神注不移而已。誰字妙有實義﹐吾師太虛翁注《九天心印懺文》謂曰「非我非他﹐莫可稱呼而彊謂之『誰』也。」篇中誰字凡十一見﹐均可依此體會。曰「誰知鉛汞合」者﹐只是藏神於密﹐守其淸靜﹐不辧何者爲他爲主﹐何者爲我爲賓﹐亦不管二物之合與否﹐乃眞妙合無間也。刀圭指戊己二土﹐數皆屬五﹐其初本位原同在中央﹐生後寄宮分在坎離。坎中之陽卽戊土之英﹐離中之陰卽己土之萃﹐古人稱爲「坎離刀圭之旨」﹐先儒稱之爲「二五之精」。刀字一丿系成戊字初筆﹐一系己字初筆﹐以兩初筆合成爲刀﹐以兩土字合成爲圭﹐蘊有精義﹐以明坎戊離已﹐一見相得﹐爾時尙無間隔之物﹐遂交合於中央﹐故曰刀圭。教人只用初意﹐乃是正令﹐卽先賢所謂無極之眞﹑二五之精﹑妙合而凝者也。老子《常淸靜經》所云「無形無情無名﹐彊名之曰道」﹐卽吾師注解「誰」字之實義﹐乃時而會元之道可用者也。

初後念卽著相﹐𨿽正已落後天﹐瞬卽轉爲思慮﹐二土遂爲木性金情所間隔。气是坎中戊﹐遂通達於呼吸﹐而水府不能保其源﹔精系離中己﹐遂滲落於膀胱﹐而神室不能安其宅。是水精火神又不能相濟﹐則四象俱不復爲我用﹐何能合鉛汞而凝結胎仙﹖故修煉之士﹐必須以能飲刀圭爲合鉛汞之正法。曰「正可飲」者﹐蓋言鉛汞初生之際﹐卽我天心靜中初動發爲正令﹐卽當二物已凝正可烹煉之時也。其不曰用而曰飲者﹐寓有飲水飲湯﹑冷暖自覺。我意覺處自會烹調﹐以明正令妙用﹐用中有正覺存焉﹐仍只以淸靜綿密爲功而已。於此可知片晌功夫﹐已連烹煉在內。蓋交結於念頭動處﹐只在剎那﹔烹煉自密自退藏﹐須經片晌﹔方能堅定交結﹐得自天然﹐烹煉方爲凝結。故未交以前﹐祗在無功功裏施功﹐端坐習定以爲采取﹔及至藥生﹐卽於有用用中無用﹐凝然大定無思無爲便是烹煉。此乃妙中之妙﹐豈易言傳﹖然已言之﹐不勝冗沓矣。讀者約而精之﹐神而明之﹐則存乎其人焉。

右第七章

。此承上章﹐發明烹煉之道﹐只要綿綿若存﹐白子所謂「以斷續不專爲堤防」是也。

沐浴資坤水﹐吹噓賴巽風。

言到此地位﹐如或藏念不密則火散﹐體內便覺冷落。但卽自明正令﹐則神返中而气自回﹐自有眞气燻蒸徧體以爲沐浴﹐此中卽溫。曰「資坤水」者﹐以我體質已化先天﹐北方正位已非後天坎象﹐故稱此天然沐浴之气爲坤水。倘竟念起紛擾則火雜﹐體中便覺煩熱﹐但卽回顧正念以息躁妄﹐內仍靜專﹐自有眞息悠悠吹噓﹐徧體淸涼﹐此中自和。曰「賴巽風」者﹐以我坤體旣復先天﹐則西南之鄕原是巽宮鼻象﹐故稱此自然吹噓之息曰巽風。是卽調勻冷暖之妙劑﹐是神返而气自回﹐仍不必求諸气分也。白子以操持照顧爲行火﹐以眞气燻蒸爲沐浴﹐以息念爲養火﹐其法精矣﹗

嬰兒無一事﹐獨處太微宮。

嬰兒﹐指我心中陰精已兼陽气凝成之神﹐卽還居於天谷本宮﹐名曰谷神。前輩諭之爲嬰兒﹐言此時神力尙微﹐還須吾之正念常自操持照顧者﹐故以諭之。太微宮﹐在天上爲太微垣﹐有帝坐居中﹐在人爲頭上九宮之中宮﹐卽泥丸宮﹐谷神處以養眞之所。我師常言嬰兒卽眞人﹐要在虛閒無用處﹐閒閒獨自養元神。其旨精矣﹗是卽自性光也。言人身中﹐只此是眞養﹐到眞身透露﹐卽是妙道眞人也。

右第八章

。此承上章﹐言當烹煉之後﹐卽須沐浴﹐如遇冷暖不調﹐總由神馳於外﹑念擾於中﹐急須自治其咎。照顧嬰兒﹐獨處上谷﹐淸靜無爲﹐任气自然周流﹐卽是調和之劑﹐不必反驚吾神。若驚其神﹐卽著於物﹐仍流浪於生死矣﹗○前章至此﹐發明丹基﹑采取﹑交結﹑烹煉﹑沐浴之道﹐備矣。然其大旨﹐惟以持念爲采﹐念藏爲取﹐神靜斯交﹐妄滅故結﹐專气爲烹﹐無妄爲煉。蓋妄滅則正念長存﹐正念藏則妄自不起﹐法正簡而不煩。其下七章仍承此章﹐發明溫養﹑分胎﹑冶煉之道﹐只是一味淸靜﹐全無作爲﹐在人心領神會身體力行耳﹗專气二字出於《道徳經》﹐言要如嬰兒之饒气﹐自爲主行﹐此心不加調度也。

紫府尋離女﹐朱陵配坎男。黃婆媒合處﹐太極自涵三。

紫府諭我身﹐朱陵諭我心﹐黃婆諭我意。愚按﹕後天身象北方坎卦﹐坎屬水﹐色本黑﹐欲返先天坤卦﹐須尋南方離中之陰以納之﹔離屬火﹐其色赤﹐赤黑間色爲紫﹐故曰「紫府尋離女」﹐女卽離中之陰也﹐謂以後天坎身返還先天坤身也。後天心象南方離卦﹐欲返先天干卦﹐須求北方坎中之陽以配之﹔朱陵南嶽洞名﹐以諭心之宅﹐故曰「朱陵配坎男」﹐男卽坎中之陽也﹐謂以後天離心還成先天干心也。黃者土之色﹐婆者姥之稱﹐黃婆云者﹐卽吾之正念也。言當時煉此後天心身﹐先向身中尋得心裏之陰精﹐以配身中之陽气﹐陽气得陰精兼行直透﹐陰精卽賴陽气凝煉以成神﹐神遂還於本宮天谷﹐全賴我之正念﹐先自退藏媒合之密﹐故得涵身心意三家爲一太極﹐成此谷神。谷神之生﹐精气所凝﹐正念惟一﹐明其正令﹐遂自渾合乎其中﹐亦不以爲功﹐故曰「太極自涵三」也。

右第九章

。此承上章﹐發明身心所以返還﹐只賴我先誠意密合爲一竅耳﹗下章遂反復以申明之。

幹馬馭金戶

金以諭情﹐言朱陵旣配坎男而成幹﹐卽可以剛健之道以馭情﹐故神自藏於密﹐常棲天谷以養性﹐然誰致之﹖

坤牛入木宮

木以諭性﹐言紫府旣得離女以成坤﹐卽可以柔順之徳以率性﹐故气自充乎虛﹐常朝泥丸以養命﹐誰實使之﹖

阿誰將奼女﹐嫁去與金翁。

女本離中之陰精﹐入於坎中而成坤﹐因其自離返坤而爲气﹐有女歸於宅之象﹐故曰奼女。金本坎中之陽气﹐入於離中而成幹﹐因其自坎還乾而化神﹐有少年老成之象﹐故曰金翁。嫁去云者﹐謂陰精之出離入坎﹐卽以坤而配乾﹐以諭心卽宅身﹑身卽藏心﹐有女從夫之象。言陰精之出離適坎﹐則陽气之出坎入離不待言矣﹗當時若非吾之正令克明其徳﹑知來藏往﹐气何能養形而致之柔順﹑精何能成神而致之剛健耶﹖而今卽以柔順之形配剛健之神﹐妙合而凝爲太極之冥冥﹐性情各得其正﹐伊誰之力哉﹗○愚按﹕金戶指兌卦﹐兌爲乾金闕戶之象﹐幹馬馭金戶者﹐象澤天夬卦﹐陽气已盛之時也﹔本宮指艮卦﹐艮因坤土駕木爲宮之象﹐坤牛入木宮者﹐象山地剝卦﹐陰精已盛之時也﹔奼女指剝上原有一陰﹐返宅成坤也﹐金翁指夬象也。「阿誰將奼女﹐嫁去與金翁」者﹐卽丹家所謂「半斤須配八兩」之說。蓋以四陽卦內八陽爻爲半斤﹐以四陰卦內八陰爻爲八兩﹐配合爲八卦﹐以爲一斤滿足之諭也。言人當此陰陽並壯之候﹐若非平素主敬存誠﹐煉就篤信謹守之正念﹐誰能收心捲藏於密﹐使剝上一陽自然配入夬上而成幹﹐卽以夬上一陰返於剝上而成坤﹖則體完全坤之柔順以養气﹐神還純乾之剛健以馭形﹐從此資始資生﹐重行姤復﹐運化無疆。是並下章洞房瑞气之義一並解明﹐似更直接。惟是上品丹道﹐前輩立言皆含易理﹐不言卦爻﹐只據實地指示﹐以便雅俗共曉。如遇宿學之士﹐正不妨觀象玩辭﹐直通玄解﹔如遇未學之人﹐惟恐語涉經義﹐反障心目。是以體注此篇﹐亦宜切指人身具有之物﹐核實言之﹐庶冀眾見眾知﹐不須求象探索﹐並以仰體吾師普度之慈願耳﹗此章只因「金戶﹑木宮」兩象﹐正注未及指明﹐恐畱遺義﹐漏入旁門﹐是以仍取夬﹑剝二象﹐指實闡發﹐以明互變卽成姤復﹐可以祛盈溢之災而免亢陽之悔也﹐幸共思之。

右第十章

。此申明上章﹐所以返先天之旨﹐皆賴平時密藏正念之功。蓋自丹頭初結以來﹐神气日壯﹐漸可分胎﹐更當加意持盈藏神養气也。

奼女方二八﹐金翁正九三。

奼女諭我陰精所化之气﹐二八爲成斤之數﹐分兩已足之謂也﹔金翁諭我陽气所凝之神﹐九三爲內陽已足﹐卽如幹之內卦已屆三爻之象。言修丹到此﹐體內神气並壯﹐勢將分胎﹐每因好動而不安於靜﹐若任其矜躁﹐勢必气反動心﹐谷神卽難安靖﹐未有滿而不溢者。故特以「方二八﹑正九三」點淸火候﹐教人因時而惕﹐不驕不憂﹐則有美內含﹐自然忿欲不興﹐分胎無咎。

洞房生瑞气﹐歡合產初男。

洞房諭我身﹐卽密藏之一竅也﹔生瑞气者﹐卽指我身中陽气勃興﹐正是元命來復之憑﹑陽神初基之兆也﹔曰產初男者﹐謂陽神初孕﹐如震爲長男﹐加於幹上卽爲雷天大壯之象﹐一陽初動於外卦也。言當此體气旣壯﹐神益退藏﹐猛然陽气勃興﹐卽與神會歡合﹐片晌﹐谷神遂化爲陽神。正如初男之方產﹐卽是元命來復﹐是爲谷神成功﹐可以畱神不死矣﹗

右第十一章

。此指元命來復景象﹐以明自然分胎之道﹐人果讀此會悟﹐當陽盛而將亢﹐正是夬卦之象﹐急自退藏﹐則上復爲初。孔子所謂「知來藏往」﹐互夬爲姤﹐卽互剝爲復﹐而陽神從此基生﹐方知用九用六之所以皆吉而無悔也。

昨夜西川岸﹐蟾光照碧濤。采來歸玉室﹐鼎內日煎熬。

昨夜者﹐元命來復時也。西乃坎卦先天本位﹐坎爲水﹐故曰西川。蟾本月彩﹐曰蟾光者﹐諭陽气發生上透之象。篇中凡言陽神初基時﹐必諭之以蟾﹐皆取其三足而陽光上透也。碧濤諭後天身象坎之卦气﹐坎水色本黑﹐得蟾光照透則水碧﹐故曰碧濤。玉室諭我體﹐緣元命旣復﹐神气縝密﹐故稱玉室。鼎內指神室。煎熬云者﹐仍取專气爲烹﹑無妄爲煉之法也。言我疇昔元命來復﹐由於後天坎象﹐身中神气充足﹐頓然陽气勃興﹐上透天谷﹐與神混合變爲陽神﹔而今體已返還先天﹐坤象仍復北位﹐坎卽退位於西方﹔一經回溯﹐正如昨夜於西川岸上﹐得見陽光照水之蟾﹔我卽掇來歸於神室﹐凝煉一番﹐使其自相煎熬﹐但覺溫溫气象﹐卻無煎熬形象可求也。卽此化爲陽神而命復矣﹗此乃玉符保神之道﹐故谷神可以不死也。

右第十二章

。此承上章﹐而言元命已復﹐必須保合太和﹐乃利貞也。

離坎非交媾﹐乾坤自化生。人能明此理﹐一點落黃庭。

言昔我後天心身相合﹐𨿽名爲交結﹐正如日月之合璧﹐並非交媾﹔此番復命之時﹐𨿽名乾坤交媾﹐其實只是神凝气聚﹐自然化生完一太極。人果能明此理﹐則凡丹經所云「身中一點陽﹐心中一點陰﹐謂爲二物」者﹐不過同出而異名也。相見自然妙合﹐凝成一个正念﹐念寂歸密﹐卽落黃庭。黃庭指一竅﹐卽密處也﹔黃乃中央正色﹐庭乃虛無空際﹐故名。然總不可以色相求也。

右第十三章

。此承上各章﹐發明丹道終始悉本自然﹑二必混一之要旨。

丹谷生神水﹐黃庭有太倉。更無饑渴想﹐一直入仙鄕。

丹谷卽人身中絳宮之別名﹐黃庭已見上章。言中谷自能生气﹐由下谷盤旋而上與神會﹐遂生神水灌漑周身﹔故谷神亦時得气來朝﹐一如太倉之源源收貯﹐旋復發爲神水充滿周身。是身中自有灌漑不渴之漿﹐並無瀲灩之象﹔谷神自存飽飫不餒之糧﹐初無積貯之形。知此﹐則凡世稱乳哺之說可弗講求﹐而我心更無饑渴之虞。饑渴尙不必虞﹐此外更有何想﹖大可安心退入﹐直抵仙鄕。乃教人一念不生﹑萬幻俱寢之道也。

右第十四章

。此承上各章﹐教人專持正念﹐退密爲功﹐更毋分心他慮﹐有誤入仙大道。

意馬歸神室

一意退藏﹐神自不散﹐旣歸於密﹐卽是天心。

心猿守洞房

萬緣放下﹐心在身中﹐趁此無爲﹐亦藏於密。

精神魂魄意﹐化作紫金霜。

精藏於腎﹐腎气全﹐則精安腎臟而人智﹔神藏於心﹐心气全﹐則神安心臟而人禮﹔魂藏於肝﹐肝气全﹐則魂安肝臟而人仁﹔魄藏於肺﹐肺气全﹐則魄安肺臟而人義﹔意藏於脾﹐脾气全﹐則意安脾臟而人信。是五臟各秉一气﹑各具一徳有如此﹐若人能意誠心正﹐則五气皆全而各安本髒﹐其五徳亦全﹐此聖門一以貫之而退藏於密之道﹐卽是丹家攢族五行而歸藏一竅之法。五气會一﹐可以凝結成神﹐神卽丹也。全眞之所謂丹﹐卽孔門之所謂仁也﹐猶果核之有仁是也。曰紫者﹐以金丹初由水火合成﹐水黑火赤﹐相間成紫﹐故關尹子望見老子之气爲紫气。此不曰丹而曰霜者﹐恐人泥字誤作顆粒之見﹐積想成幻﹐身中必成气痞之癥﹐大是誤事﹐故以零露所結之霜爲諭。以明迹之可見﹐摶之不得﹐乃是虛空粉碎之象﹐形容金丹於無相中生實相之妙﹐故曰紫金霜也。○讀此二章﹐益足徵人之修養與天地同功。何則﹖天垂象以覆物者也﹐天惟養其無象﹐故象益髙明﹐常覆萬物於無窮﹔地凝體以載物者也﹐地惟養其無體﹐故體益博厚﹐常載萬物而無泄﹔人寓形以成物者也﹐人能養其無形﹐則形益悠久﹐範圍天地之化而不過﹐曲成萬物而不遺﹐可以長生久視﹑智周萬類﹑澤流永世﹐參天兩地中立爲三。故白子有言曰「人若不爲形所累﹐眼前卽是大羅天。」又曰「忘形以養气﹐忘气以養神﹐忘神以養虛﹐忘虛以合道。」卽此忘之一字﹐便是無物也。「本來無一物﹐何處惹塵埃﹖」更何必拘拘於何者爲精﹑何者爲神﹑何者爲魂﹑爲魄﹑爲意﹖總歸於養其無形之一訣﹐一任气化之自然流行﹐以盡我自性之至誠無息焉爾。

右第十五章

。此承上各章﹐發明金丹無質﹐教人下手用功只是誠一不貳﹐養其無形﹐以合乎無象無體﹐則正气自流行於天地﹐元神自集藏於一身﹐皆得之自然淸靜之妙。李泥丸所謂「三一音符」﹐張子所謂「會得坎離基﹐三界歸一身」也。通篇自首章至此﹐爲一總結。其下九章﹐發明關竅溫養成丹﹐並以申說各上章之意。

一孔三關竅﹐三關要路頭。忽然輕運動﹐神水自周流。

一孔卽指七竅歸根之一竅也。三關以煉精化气爲下關﹐煉气化神爲中關﹐煉神化虛爲上關﹐乃上品煉丹之道。有以身後之尾閭﹑夾脊﹑玉枕爲下中上三關﹐復以身前鵲橋﹑絳宮﹑關元爲上中下三關。我宗亦取其說﹐以爲立基時疏通督任﹑銷其宿疾積垢﹐以便後來眞气得以暢行無滯之功用﹐然亦只以滌慮忘情以疏之﹐並不更有作爲也。此言三關﹐卻不必拘其說也。竅者﹐卽指此一孔也﹐言此眞體中一孔之竅﹐乃是積精累气凝神之轉關要路﹐只須致虛守靜﹐養到無形﹐忽然得見鉛汞應令齊發﹐是精已化而爲气﹐自然運動上朝於谷﹐卽爲五气朝元。其時神感气交﹐气卽化神﹐神凝气聚﹐遂化而爲神水充徧周身﹐卽是神水入華池。仍任其周流運動﹐一息無停﹐自然而然﹐非識可識﹐而吾之神總安於如如不動中也﹐故曰三華聚頂。○吾於是悟得精之化气﹑气之化神﹑神之化虛合道﹐只憑我心與息兩相忘於無形無物之中。其法始而相依﹐漸而蟄藏﹐從此相依於無﹐相依遂並蟄藏於無可蟄藏之際﹐是爲相忘﹔湛然常寂﹐卽是化虛﹐到得寂無所寂﹐卽是煉虛合道也。吾師太虛翁嘗謂「天仙之學﹐精气神三者轉關於一竅之中﹐仍如子在胞胎未解料量﹐母懷胎娠亦弗矜持﹐母子相忘而相安﹔一如水晶盤中之珠﹐轉漉漉地﹑活潑潑地﹐自然圓陀陀﹑光爍爍﹐初無渣核存滯於中。非如別品丹法﹐限定幾時煉精化气﹐幾時煉气化神﹐幾時煉神化虛。究因未識此一孔轉關之訣竅﹐是以講不到如此親切眞實功夫﹐只將小法閒言﹑名象程限支吾演說﹐教人誤弄是非。」是吾宗心傳﹐上品丹法也。蓋吾宗心傳﹐必以藏神混化爲天仙功夫者﹐故考究家珍﹐件件指明實據﹔令人修煉﹐教他先覓主人﹐事事懇懇勤勤﹐處處朴朴實實﹔然後下手煉丹﹐則伏虎降龍﹑陶魂制魄﹐自是易事﹔回向一孔訣竅﹐直造三關源頭﹐更復不難。故得以三百日功夫﹐成就金液大還丹也。凡我同人﹐幸毋歧惑﹐誤認脾邊一穴﹐存思气升气降﹐謂气騰騰﹑謂精滴滴﹑謂神靈靈﹑謂虛空空﹐如此拔本塞源﹐益滋流獘﹔如饑食鹽﹐反加得渴﹐永無鍛精成神之日﹐那得煉虛合道之時﹐徒然兀坐﹐暴气勞神﹐不知立丹基於頃刻﹐運造化於一身﹐甚可惜也。

右第十六章

。此章指出一孔轉關密竅﹐並特發明气精混煉成神之旨﹐全是淸靜宥密﹑養其無形之功效也。

制魄非心制

言養其無形﹐則識神死而谷神活﹔谷神活﹐故情忘﹐情忘則魄滅矣﹗夫固有先手心者能制之﹐心非能制魄者也。

拘魂豈意拘

言形旣能忘﹐則七竅並而一竅明﹔一竅明﹐故性現﹐性現則魂藏矣﹗夫惟有持此意者能拘之﹐意豈能拘魂也哉﹖

惟畱神與气

魂藏故神全﹐魄滅故气充。

片晌結玄珠

神气交感﹐自然凝結。玄者象其幽淵﹐珠者象其光潔﹐故曰玄珠。

右第十七章

。此承上章﹐申明養其無形﹐則气自充足而神自安藏也。

口訣無多子﹐修丹在片時。

此言修丹口訣﹐卽上章「惟畱神與气」二句﹐語意只用在無多子三字﹐片晌之時。然而神气之如何並畱﹐片晌之如何凝結﹐自有簡易之訣﹔卽石子原序中所謂「不過半句」是也。學者功夫純熟﹐由定生慧﹐自然領悟﹐奪取先機﹐所謂得來全不費功夫也。

溫溫行火候﹐十月產嬰兒。

漫守藥鑪看火候﹐但安神息任天然。气專念寂﹐自無差失。養之三百日﹐自然靈動如嬰兒之脫胎而產﹐有見龍在田之象﹐乃諭辭也。

右第十八章

。此承上兩章﹐以起下六章之意。上兩章言采取交結﹐此章點出口訣兩字﹐並教以用訣之際﹐火侯務要溫溫。其下六章﹐詳言沐浴﹐以及分胎溫養丹成也。

夫婦初歡合﹐年深意轉濃。洞房生瑞气﹐無日不春風。

夫婦諭心身﹐洞房諭一竅﹐春風諭溫溫也。言此身心﹐初以精气凝結成神﹐已覺歡合無間﹔及經烹煉沐浴﹐日積月累﹐其好合之意較初轉濃﹔於中時時交會﹐自有眞气燻蒸以爲沐浴﹐其气體溫和如坐春風之中。讀者愼勿以辭害意可也。紫賢薛子有歌曰「夫眞夫﹐婦眞婦﹐坎男離女交感時﹐虛空無塵天地露。」此形容一竅中光明景象也﹐其可稍存塵見乎﹖

右第十九章

。此承上章﹐而言烹煉之久﹐自有天然眞气沐浴﹐仍以溫溫爲準﹐似無異乎烹煉功用。殊不知得藥交結於中﹐初時行火﹐致之縝密﹐謂之烹煉﹔後來眞气時時上朝﹐充乎徧體﹐取其溫潤﹐謂之沐浴。故言烹煉是火候之所致﹐言沐浴乃藥力之自然﹐白子所以「以作止爲進退」也。烹煉是作﹐沐浴是止﹔作爲進火﹐有用用中無用也﹔止爲退火﹐依前於無功功裏施功也。不可不知。

驟雨紙蝴蝶﹐金鑪玉牡丹。三更紅口赫﹐六月素霜寒。

首句諭其險﹐次句諭其危﹐三更諭其冷﹐六月諭其熱﹔紅日所以退冷﹐素霜所以銷暑。言丹道當壯長之時﹐每每好動而不安於靜﹐然火候又當無爲無作之際。神果凝然靜定﹐念中無念﹐功夫純粹﹐原無可慮。如其平素煉己未純﹐到此無爲﹐勢必動念﹐則神遂外馳﹐其險有如紙蝴蝶之遇驟雨﹐身中冷落如夜三更﹐須得紅日之赫以暄之﹐則神歸天谷﹐卽時冷退而返溫。倘念頭躁動﹐則神遂躁烈﹐其危有如玉牡丹之入金鑪﹐心頭煩熱如夏六月﹐須得素霜之寒以銷之﹐則气返絳宮﹐自然躁退而還潤。總要念中無念﹐動直靜專﹐常令溫潤爲度。然而三更何以得日﹐六月何以得霜﹐到此而求補救之法﹐其何能淑﹖夫豈知三更者時正子也﹐六月者日在午也。言冷必諭以三更﹐言熱必諭以六月﹐顯因其妄動作警戒之危言﹐隱示以乘時可斡旋之良會﹐人能悟此胎元之所在﹐卽可下手調停。如未得決﹐請讀下章。

右第二十章

。此承上章﹐言止火沐浴之時﹐全憑神定气行﹐方能盛大﹐以致分胎。萬一念動气散﹐卽致危險﹐故白子必「以斷續不專爲堤防」也﹐於此可悟。平素煉己功深者﹐必無此患。有志修丹者﹐可不先自幹惕乎﹗

海底飛金火﹐山巓運土泉。片時交媾就﹐玉鼎起靑煙。

海底諭尾閭﹐山巓諭頂際。金火命火也﹐土泉性水也﹐交媾就諭密裏調和得其平也﹐玉鼎諭此一孔密竅也﹐起靑煙者溫和乍轉之象也。此承上章﹐言三更何以得日﹖須將正令一注﹐從我海底尾閭飛起坎中純陽幹金之火﹐以達於巓而還幹﹐卽如紅日之赫而徧體沖和。六月何以得霜﹖卽由我山巓運下離中純陰坤土之泉﹐以歸於海而返坤﹐有如素霜之寒而徧體溫潤。言𨿽剪作兩句﹐其實只是一貫﹔自下而上以還幹謂之飛金火﹐卽由上而下返坤謂之運土泉﹐別部丹書所講進火退符之說卽此也。如是斡旋﹐只須片晌﹐自得徧體溫和﹐正如鼎已起煙﹐不必再求夫气。然此究非出於自然﹐乃不得已而一用之﹐以爲補救。否則﹐命寶不宜輕弄﹐張子戒之詳矣。總之﹐吾人性命之學﹐全在防意如城﹐故文王演坤之六三﹐系以「含章可貞」之辭也。

右第二十一章

。此承上章﹐發明補救之法。○愚按﹕上文第十九章

﹐爲自然沐浴之正﹔此二章﹐教以補救差失之方﹐白子所以有運用抽添之說也。

鑿破玄元竅﹐衝開混沌關。

玄元竅者﹐卽指一孔之玄象也。鑿破云者﹐卽指七竅歸根之一竅﹐到此豁然頓開﹐遂爾洞見本來眞一﹐根乎萬象之先﹐貫透色身內外﹐至虛至無﹐至妙至玄﹐但覺杳杳冥冥非尺寸之所可量﹐浩浩蕩蕩非涯岸之所可拘﹐其大無外﹑其小無內﹐大包天地﹑細入毫芒﹐上無復色﹑下無復淵﹐一物圓成﹐千古顯露﹐是乃一統七竅﹑玄關大開之時也。混沌關者﹐言此時气已旺盛﹐陽神獨處天谷之中﹐得气來朝﹐亦復渾渾噩噩﹐如在混沌關頭﹐塊如一卵。衝開云者﹐言到此地位﹐藥力已足﹐火力已全﹐至大至剛﹐不容潛伏﹐我之谷神已自得見玄元﹐眞竅頓自衝開﹔遂爾黃中通理﹐正位居體﹐其气卽貫乎天地﹐其神卽統乎法身﹔第覺雷轟電掣﹐撼動乾坤﹔旋卽百脈聳然﹐三關透徹﹐徧體純陽﹐身如火熱﹔此眞景象﹐非譬諭也。上句是銷釋從前﹑滌慮洗心﹑搏六日一之苦況﹐到此卽一以歸根。下句遂直指金丹大道﹐卽一以統七﹐以直養而無害。老子所謂「歸根曰靜﹐靜曰復命」﹐到此而元命方爲全復矣﹗總之﹐在後天爲身心﹐功夫須由動以歸靜﹐以還我先天﹔及還到先天爲性命﹐功夫自然靜極而動﹐有或躍在淵之象。荀非夙夜基命宥密者﹐曷克臻此﹖

但知烹水火﹐一任虎龍蟠。

烹水火卽是溫養﹐說在下章。虎本諭身﹐今諭气﹐龍本諭心﹐今諭神。言到此地位﹐玄竅已破﹐不必伏處色身潛修﹐然元性未復﹐正如幹交外卦九四爻象﹐孔子所謂「上下無常﹐進退無恆」﹐言上不能參天﹐下不能兩地﹐進未能合道﹐退未足保身﹐正凝而未定之時﹐止可括囊內守﹐溫養聖功。如山下初出之泉爲蒙﹐君子以果行育徳﹐養其定以爲水也﹔如山下初發之火爲賁﹐君子以明庶政而無敢折獄﹐養其慧以爲火也。以如是爲烹調﹐必從事以有終而弗敢告成也。故我述《天仙心傳》之圓訣而曰「三才卵守﹐黃是福田﹐我處其中﹐混化坤乾」﹐是仍以神气混凝於誠一不貳之中﹐性命包藏於虛無自然之竅﹐任龍虎之相蟠﹐待風雲之際會﹐方可以冀夫丹成也。﹝林謹記﹐吾師嘗語人曰﹕欲求金丹至要﹐請體《周易》之乾坤﹐則道備矣。林嘗讀坤之上六與幹之上九﹐而悟采取之道﹔讀幹之初九以參坤之初六﹐而知凝結之道﹔讀九二以參六二﹐而知烹煉之道﹔讀九三以參六三﹐而知沐浴之道﹔讀九四以參六四﹐而見分胎卽須溫養之道﹔讀六五以參九五﹐而得丹成之道﹔復讀上六上九以參用九用六﹐遂得了悟生死脫化之道。故周公系辭﹐使人玩其占﹐孔子翼以彖象文言﹐以闡其微妙﹐正可觀象知變﹑玩辭知占也歟﹗附述讀《易》之義如此﹞

右第二十二章

。此承上章﹐言沐浴旣足﹐有自然分胎之道﹐卽白子所謂「以移神爲換鼎」是也。其實分無可分﹑移無可移者﹐不過知見擴而天人不隔﹐神气充而物我無間﹐但須溫養純熟﹐乃見丹成。然而溫養之功﹐有難於克期告成者﹐此在其人平時愼獨之純否﹐以證其遲速耳﹗

娑碣水中火﹐昆侖山上波。誰能知運用﹐大意要黃婆。

婆碣水中指海底﹐昆侖山上指山巓。此二句似與二十一章首次兩句相同﹐但前以飛運二字爲色身內補救之法﹐取其卽至此時神已正位凝命﹑气已內外透徹﹐但知天下有娑碣之海水﹐吾之慧命藏其中﹔有昆侖之山頭﹐吾之定性宅乎此。無有東西遠近﹐亦無水火升降﹐一任浩然之正气自爲流行﹐萬物並育以爲溫養之聖功。其運用較未開關時大不相同﹐只要一个大意篤信謹守﹐勿任飛揚浮躁使體常舒泰﹐和光同塵﹐自可望元性之來復也。紫賢薛子有歌曰「水眞水﹐火眞火﹐依前應候運周天﹐調和煉盡長生寶。」此可以知運用矣﹗

右第二十三章

。此承上章﹐切指溫養持盈之道。

藥取先天炁﹐火尋太乙精。能知藥取火﹐定裏見丹成。

藥指精神魂魄意五者之气﹐五气一貫而朝元﹐結成太素氤氳之元神﹐體中乃有純陽之气﹐是爲先天气。火指精气神三品之華﹐三華齊化而聚頂﹐內凝太乙含眞之气﹐心中乃得有純陰之精﹐是爲太乙精。我同門瞿君謂﹕「《春秋合城圖》﹐北極五星在紫微宮﹐紫微天帝室﹐太乙之精也。其位與天乙近而稍南﹐正當人之巓頂﹐故能應感直注人心。」其理確有可據﹐是卽人之初生﹐陰陽結太元之所由來也。愚又核之第十七章

﹐稱此際所得者謂爲天地髓。天地卽太極也﹐則太乙之本於太極﹐卽鶴臞子所述「杳杳冥冥﹐太極流精」是也。然太極不可見﹐故以其主乎天之太乙以況之。是紫微宮太乙之精﹐卽太極所流之精也明矣﹗其謂之天地髓也亦宜。然此且不必具論。總之﹐人與天气本來貫通。修養到此﹐常以五者朝元之眞气﹐凝合三華聚頂之元神﹐綿綿若存﹐灰心冥冥﹐自然得我元性來復。卽是尋取太乙之精以爲火﹐采取先天之气以爲藥﹐火以煉藥﹐定裏丹成﹐白子所謂「可以無心會﹐不可有心求」者也。故紫賢薛子有歌曰「藥非物﹐火非候﹐分明只是一點陽﹐煉作萬劫無窮壽。」我但於淸靜無象中﹐密以守之﹐自然有火鍛煉成神﹐是爲「定裏見丹成」也。若以知求﹐則如莊子所謂「黃帝失玄珠﹐使知求之而不得」也矣﹗

右第二十四章

。此總承上二十三章﹐發明自采取以迄丹成﹐不出乾坤易簡之道﹐皆易知簡能之法。但得正念﹐淸靜自然﹐純一不貳﹐三百日功夫﹐此後盡可逍遙物外﹐遊戲人間﹐去來無礙﹐道合自然矣﹗○愚按﹕自首章至此二十四章﹐所言丹道業已完備﹐惟於點化﹑采取﹑交結﹑烹煉﹑沐浴﹐以及分胎﹑溫養之處﹐不能不假譬諭以立言﹐又不得不作分別以明辧。誠恐後人執其文以泥夫象﹐以爲有形有爲而不能頓悟﹔卽或悟得其確﹐尙恐以爲二者並用﹐著意於往復升降之煩而不知其一貫﹔卽知一貫﹐猶恐其煉到谷神之後﹐尙有身內身外之見而不悟。夫眞體原兼色法爲一身﹐本自內外透徹也。故下文復申明二十四章﹐以發明上文之正旨。其文𨿽間有借物取譬之句﹐然其處處辟除疑竇﹐章章闡發眞詮﹐唱嘆餘音﹐意在言外。其味深長﹐當熟玩之。

元气如何服﹐眞精不用移。眞精與元气﹐此是大丹基。

言我身中所產之气﹐乃無形之元气﹐不比食物有形﹐可講如何服法﹔我心中所產之精﹐乃無質之眞精﹐不比外物堅重﹐是以不用移得。但能知藥取火﹐則知藥卽是火﹐火卽是藥﹐眞精與元气﹐一而二﹑二而一者也。其足爲大丹基也明矣﹗

右第二十五章

。此總承上二十四章﹐申明丹基止此精气二物合而爲一﹐並不更須外求者也。

儒家明性理﹐釋氏打頑空。不識神仙術﹐金丹頃刻功。

此言當時聖道佛法均鮮得傳之人。故儒家有但明性理未究元命爲性之根﹐釋氏有徒打頑空不探元性卽命之本﹐故不識神仙一貫之道。所謂以火煉藥而成丹﹐只是以神馭气而成道﹐卽是窮理盡性以致命也。噫﹗儒家先聖著有周易﹑中庸﹐釋氏世尊說有金剛﹑圓覺﹐第各取而參之﹐則知神仙金丹之術乃仁術也﹐可以功基頃刻﹐造化一身﹐先儒所謂通乎一而萬事畢者﹐方知亙古之天下無二道﹐三教之聖人無兩心也。

右第二十六章

。此承上文﹐嘆世人不知合精气以爲丹﹐慨然廣發婆心﹐棒喝三教門人﹐冀其探三聖之心傳﹐行道同術﹐普度天下人也。

偃月鑪中汞﹐朱砂鼎內鉛。龜蛇眞一气﹐所產在先天。

偃月鑪﹐卽指人身中堪以安鑪烹煉之所﹐不必拘求部位也。朱砂諭心﹐象曰鼎者﹐諭人心本虛堪以容物烹調之義。龜蛇已見第四章

﹐此特發明首章之意﹐而言身心中之鉛汞原本於陰陽之眞一﹐都系產於先天﹐只要人自致虛寧靜以觀其復﹐不用外求者也。故紫賢薛子有歌曰「偃月鑪﹐朱砂鼎﹐須知抱一守沖和﹐不管透關投玉井。」夫薛子﹐石子之徒也﹐蓋得此章正傳眞訣而有此歌也。

右第二十七章

。發明鑪鼎藥火皆備於我有生之初﹐嘆惜世人之不明而不行也。

朔望尋弦晦﹐抽添象缺圓。不知眞造化﹐何物是眞鉛。

朔望弦晦﹐盈虛消息之象也。尋﹐轉也﹐不作覓字解。抽者﹐因其盈而損之﹐添者﹐因其虛而益之﹐皆出於自然者也。自無生有謂之造﹐卽有還無謂之化﹐取法乎自然者也。言丹道取法乎自然﹐人身自有動定﹐气機自有伏躍﹐如天上之月自有朔望弦晦﹐因其圓缺以爲抽添﹐斷無匝月持盈之勢。倘不知盈虛消息爲造化之眞機﹐而當上弦之後﹑朔晦以前﹐於日哺之時欲求月出庚方﹐必不可得。以明煉丹者未得藥時﹐但當抱淸靜以爲體﹑守眞鉛而爲用﹔若未遇癸生之初﹐斷不得見﹐縱向身中搜徧究﹐有何物可是眞鉛﹖此乃發明第二章

「采取要知時」之義。

右第二十八章

。上章旣明藥物之出處﹐此章指明藥物之生時﹐以冀人人能知而能行也。

气是形中命﹐心爲性內神。能知神气穴﹐卽是得仙人。

形卽身也﹐身資命蒂眞气以生﹐故以气爲形中之命。心乃性天﹐元神所捨﹐故以心爲性內之神﹐言心卽神之室也。總之性命爲身心之根﹐神气乃身心所發﹐則知心身爲性命所憑﹐心身卽是神气之穴。靈敏之士﹐得此眞穴﹐集而藏之﹐卽是基命宥密矣。若不知此﹐從何下手修煉神仙﹖

右第二十九章

。此復發明身心性命之功﹐惟憑神气爲用﹐冀人頓悟歸復之法﹐以還其源也。

木髓烹金鼎木以諭性﹐性憑於心﹐心中一點眞精﹐原自性根生出﹐卽是我之元精﹐譬如木之有髓﹐故曰木髓﹐是點明汞之源也。金爲先天干徳﹐先天心本屬幹﹐故諭心曰金心﹐爲性所憑。性無有不善﹐故寓於心﹐能具眾理以應萬事﹐譬如冶金成鼎﹐能調水火以烹五味﹐故曰金鼎。言心本至淸﹐當外物不交之時﹐尙無疵累﹐故其精髓可煉成神。只因有身以來﹐未經烹煉﹐感物欲而外馳﹐遂勞其心﹐反爲形役。今欲煉丹﹐安望其能凝精成汞﹖故必先明正令﹐以淸靜心烹煉明淨﹐方完本性原神﹐一遇鉛生﹐卽產眞汞﹐凝煉成神。故諭之曰「木髓烹金鼎」。

泉流注玉鑪

泉者﹐水尙在山未出之稱﹐以諭我命。命依夫身﹐身中一點眞气﹐原從命蒂生來﹐卽是我之元气﹐譬如流之有源﹐故曰泉流﹐是點明鉛之源也。玉韞先天坤體﹐先天身本屬坤﹐故諭身爲玉身﹐爲命所憑。命無有不旺﹐故依於身﹐每到子半一陽自動﹐譬如琢玉成鑪﹐其中有火暖气更溫﹐故曰玉鑪。言身本至靜﹐當外物未接之時﹐原無疾病﹐資此胎息運以長成。只緣接物之後﹐不復眷注﹐遂動蕩夫气機﹐致流爲精﹐而有滲漏。今欲煉丹﹐此气尙嫌其濁。必先堅持正念﹐帥气歸集於身中﹐澄注淸潔﹐方得先天一气﹐自然發動﹐煉汞成神﹐故諭之曰「泉流注玉鑪」。

誰將三百日﹐漫漫著功夫。

言天下熙熙﹐誰肯思量生死大事﹐將自己心身中精气如此正本淸源﹐炮制得如金如玉﹐乘時配合著下三百日功夫﹐勿忘勿助慢慢行持耶﹖

右第三十章

。此因上章已將神气根由發露詳明﹐似可頓悟還源。其有未悟者﹐蓋緣向來習染已深﹐神昏气濁﹐當下靈關不透﹐不能徹底承當﹐故復教以振刷精神﹐配制剛潔﹐待時下手進火用功也。

玉鼎烹鉛液

鼎諭神室﹐室中主人得如上章修煉淸明﹐則神已縝密如玉﹐故曰玉鼎。俄而鉛气到來﹐卽發汞火烹調﹐遂成神水﹐故曰「玉鼎烹鉛液」。

金鑪養汞精

鑪諭气海﹐海中正气得如上章澄注淸潔﹐則气自堅凝如金﹐故曰金鑪。气產必遇汞精﹐自然兼而長養﹐遂入華池﹐故曰「金鑪養汞精」。

九還爲九轉﹐溫養象周星。

九還卽爲九轉﹐義見第六章

。以言采取得法﹐卽是烹煉交結之道。象周星者﹐猶夫周天星斗﹐以定四時晨昏之有準﹐悉本乎天行之健﹐自然隨樞運轉而不忒。此言沐浴溫養皆當取法者也。○此章大旨﹐發明神卽是火﹐气卽是藥﹐火見藥則猛烹﹐藥得火卽堅凝﹐遂成還丹。曰烹曰養﹐言自交結而烹煉﹐卽用乾道之靜專以直﹐養至沐浴分胎﹐溫養丹成而已。

右第三十一章

。此承上章﹐言振攝精神之後﹐時來輻湊﹐卽可凝煉作丹﹐並指示藥火端的﹐令人曉然於九還之說而無疑也。

玉液滋神室﹐金胎結气樞。只尋身內藥﹐不用檢丹書。

玉液指心气﹐金胎指鉛心﹐气足而爲神﹐方能烹煉作丹。故必先養我心气以滋神室﹐則遇鉛卽渾一而成胎。胎气結成﹐則通體气機如周天運度之隨順天樞﹐皆無妄行矣。是神卽气樞也。坤能常凝﹐气無不聚﹐總是身內之藥﹐只可向身中求之。歷代丹書亦不過明其大旨﹐教人內自修省﹐不用檢閱也。

右第三十二章

。此言交結之正法。

火棗原無核﹐交梨豈有渣。終朝行火候﹐神水灌金花。

棗曰火棗﹐以諭烹鉛成丹之眞汞。梨曰交梨﹐以諭汞鉛渾一之丹頭。神水義見第四章

﹐金花卽華池也。言神無核﹐气無渣﹐只要終朝靜虛動直養其無形﹐自然凝神入气穴。卽首章所云「鉛汞成眞體」之道﹐成於自然者也。老子所謂「勇於不敢則活」是也。紫賢薛子有歌曰「眞交梨﹐眞火棗﹐交梨喫後四肢雅﹐火棗吞時萬劫飽。」不信然乎﹗

右第三十三章

。此言烹煉之正法﹐下章遂言煉气存神者之誤﹐而嘆其未明上品正訣之妙也。

煉气徒施力﹐存神任用功。豈知丹訣妙﹐鎭日玩眞空。

玩者﹐如大鵬之飛九萬里而息六月﹐總不出乎天外也。眞空者﹐謂神實气虛。我以神入气穴﹐則觀空之見與所空之境一並掃卻﹐而全體通透內外一眞空也。曰玩眞空者﹐卽海蟾翁所謂「照體長生空不空﹐靈鑑涵天容萬物」是也。言人之正气只宜養而無所煉﹐故專任其周行﹐則淸空而無礙。而乃有煉气者﹐若非搬運﹐卽是閉息。殊不知閉息搬運﹐法家於行持符祕中﹐假所空之境蓄以布气﹐似覺得力﹐是因有所用而煉之也。若眞气正自周流而人復煉之﹐是錮其气矣。錮其气便窒滯而不通﹐勢必於寢臥不覺時仍自吹出﹐徒然施力勞而無功﹐是丹家別品﹐尙著於所空之境﹐未明內外一貫者之誤也。再人之元神只宜安而無所爲存﹐故常退藏於密﹐斯眞實而不虛。而乃有存神者﹐若非注想﹐卽爲默朝。殊不知注想默朝﹐常人於祭祀鬼神時﹐假觀空之見致其精虔﹐自得感通﹐是因有所注而存之也。若丹神正自寂定而人復存之﹐是自擾其神。擾其神便梏桎而不安﹐勢必向遊思妄想處茫然馳去﹐枉用功夫﹐反不得力。是釋氏二乘尙泥於觀空之見﹐未能人法兩忘者之誤也。陳泥丸《翠虛吟》中列指其獘﹐皆因未明眞一正訣﹐以致徒勞枉作﹐滋獘無窮。夫豈知上品丹訣之妙﹐早將觀空之見與所空之境一齊空卻﹐故得眞空無礙﹐神自藏於密而養其無形﹐气自充乎虛而會其有極。凡於活子時交正之後﹐以迄活子時交初以前﹐鎭日凝靜﹐以行止坐臥爲火候﹐日出而作如鵬之飛﹐向晦而息如鵬之息﹐饑來喫飯﹐倦來便眠﹐事至順應﹐客去靜虛﹐萬物不能撓我之無識﹐天地不能役我之無形﹐一任周流乎六气﹐我獨含萬有於一誠。是卽上章所云「終朝行火候」﹐此章所謂「鎭日玩眞空」之妙訣也﹐而何事煉气存神之徒勞枉作乎哉﹖

右第三十四章

。此章承上章﹐而言命寶不宜輕弄﹐只是藏气於气而不測﹐藏神於神而不知﹐故不滯於空﹐亦不滯於無﹐如水中魚悠揚自得﹐物來則介然以順應﹐物去則廓然而大公﹐渾然而獨存可也。此卽沐浴之正法﹐人能如是﹐更何危險之可慮耶﹖

欲煉先天气﹐先幹活水銀。聖胎如結就﹐破頂見雷鳴。

活水銀者﹐卽未煉之汞。指我心中一點陰精﹐初時未遇鉛烹﹐尙如水銀之活而難制。破頂者﹐卽二十二章鑿破衝開之義。言所以寶我心中之陰精者﹐以其遇我身中陽气﹐彼能捉住烹煉耳﹗但精尙屬陰﹐如水銀之活而易汩﹐安望其能聚气成神﹖則欲煉先天气者﹐必先於平居戒愼恐懼﹐堅持其志﹐由愼獨而退藏於密﹐是本淸靜以爲體﹐守鉛汞以爲用。及至癸生﹐矢我剛健篤實之力﹐擒此猖狂如龍之陰精﹐迎捉猙惡如虎之陽气﹐扭住死鬥﹐一路衝上﹐兜轉頭來﹐卽自歡合無間。爾時我之陰精﹐向來怨其易汩﹐諭之爲活水銀者﹐其水已被陽气吸漧﹐凝結成神﹐同歸於無形竅內﹐是爲玄牝。白子所謂「兩个泥牛斗入海﹐至今消息總茫然」也。然此言其丹頭初結如是﹐而此後元命元性之來復﹐亦莫不基此宥密以爲功。卽平時身中眞气﹐頻頻而至﹐亦惟此不神之神妙合而凝於無何有之中者也。如此日復日﹑夜復夜﹐不必計日月之程﹐聖胎自然結就。一旦破開竅頂﹐卽是玄牝之門。第覺此身已坐天上﹐但見空中雷鳴電掣﹑振地驚天﹐旋卽百脈俱停﹐三關爽透。從此身如火熱﹐徧體純陽﹐宿病全消﹐更無夢寐。前輩尊此復命﹐謂爲是我先天靈寶元命眞人來復﹐於復性﹐謂爲先天太極道徳眞人來復﹔及至煉虛合道﹐謂是我先天無極元始一炁來復﹐顯然以三淸演化之天尊爲一炁流行之眞體。其說固確有妙理﹐然愚竊以爲煉丹之道﹐初以復气復神爲進步﹐繼卽揭復命復性合元爲盡功﹐以闡發返本還源之本旨﹐更覺親切而不浮。故不必步步稱引尊號﹐並非敢撇去先輩成說也。

右第三十五章

。此承上章﹐發明自然分胎之眞景。但正「上不在天﹑下不在田﹑中不在人」之際﹐丹家𨿽稱爲還丹﹐然而金液尙未還也。此時身內功夫更大段著力不得﹐故下文遂言混化一法﹐教人溫養成丹也。

气產非關腎﹐神居不在心。气神難捉摸﹐化作一團金。

一團金者﹐不自分別其五气三華內外動定色法等見﹐只是以淸靜心養其無形。《太乙救苦經》云「天气歸一身﹐皆成自然神。自然有別體﹐本在空洞中。空洞迹非迹﹐徧體皆虛空。第一委气立﹐第二順气生。第三成萬法﹐第四生光明」是也。此承上章﹐而言生身時初委於身中之气﹐原由寄宮虛谷而還於應谷﹐非干於腎﹔陰精所化之神﹐只因寄宮應谷順气周旋而返於天谷﹐不在於心﹐然此猶是色身內捉摸之處﹐並未顯現法身。玆兼色法混化﹐以爲溫養功夫。要知神本無方﹐而气本無體﹐故藏於密者謂之神﹐充乎虛者謂之气。气神交感﹐只在空洞洞中﹐無迹可迹﹐第覺恍惚裏相逢﹐卽於杳冥中有變。若欲尋時﹐斷難捉摸﹐但於靜虛動直之間﹐一閃火焰飛播虛空﹐直是一團金光徧體透澈。用之則眞神顯現﹐捨之卽藏於如如不動中矣﹗此眞景象﹐非譬諭也。

右第三十六章

。此承上章﹐通下五章﹐皆以發明溫養之正法。

一竅名玄牝﹐中藏气與神。有誰知此竅﹐更莫外尋眞。

此章發明生身受气之初﹐所成一孔之竅﹐前輩名爲玄牝者﹐只由我能淸靜﹐七竅歸根﹐中有精气還返﹐凝煉成神﹐竅能藏之﹐故名玄牝。然大要只因爾時恰好一个貞正念頭動處﹐得以片晌凝結者。故白子則「以念頭動處爲玄牝」也。師云「气產於幽淵而成神﹐故曰玄﹐卽離中之眞陰﹐實心中之陰精得气一凝而完我之天性也﹔气賴神翕受而化爲神水﹐故曰牝﹐卽坎中之眞陽﹐實身中之陽气與气交並而完我本命也。气精混合於一竅﹐卽名玄牝﹐人誰知之﹖如有能知此竅之所以名玄牝者﹐則是只此一念﹐實此外卽非眞﹐何須更向外求哉﹗」紫賢薛子有歌曰「眞玄牝﹐眞玄牝﹐玄牝都來共一竅﹐不在口鼻並心腎。」是爲此章發明。純陽子則曰「窮取生身受气初﹐莫怪天機都泄盡。」語更明顯矣﹗

右第三十七章

。此言一竅之所以名爲玄牝也。

脾胃非神室﹐膀胱乃腎余。勸君休執泥﹐此不是丹梯。

言脾胃乃貯穀气之所﹐並非神室﹐不可閉阻﹐致難運化﹔膀胱只是腎余﹐收貯水濁﹐不可誤認陽精﹐泛入河車。丹道階梯﹐全不在此﹐休得執泥也。

右第三十八章

。此因上章﹐戒以外尋﹐恐人內覓﹐故復言。此教人只管養其無形﹐乃眞正階梯也。

內景詩千首﹐中黃酒一尊。逍遙無物累﹐身外有乾坤。

內景者﹐色身內之景象也。中黃者﹐天倪中之黃庭也。身外有乾坤者﹐乃一統七竅之光明﹐頓然破頂之後﹐得見色身內外透有一个金光全體﹐是我先天干坤浩气結成﹐其大無外﹐其小無內﹐貫我色身亦在其中﹐故指乾坤合成之體爲身外身也。言此時身內之景不可捉摸﹐天中之黃又不可進火﹐正好卽景吟詠以陶天地之性情﹐借酒和中以暢陰陽之神气。陶情不厭精詳﹐故詩則千首而無礙﹐養气不宜過縱﹐故酒則一尊而毋多。則是神气仍逍遙於法體之中。𨿽此色身作九萬里之飛﹑六月之息﹐一任翺翔﹐皆不出乎法界之外﹐更無物欲可累其神。此內外交養之道﹐張子所謂「內通外亦須通」是也。右第三十九章

。此因上兩章﹐卽將內外掃除點淸﹐此時正須內外交養﹐只要陶情淑性﹐正是養我浩然﹐則凡禮儀三百﹑威儀三千﹐皆聖人所以陶鎔乎天地之中和﹐俾各得性情之正要。皆本諸無聲之樂﹑無體之禮﹐從容中道﹐上下與天地同流﹐夫豈尙有外物能累其神哉﹗

烏兔相煎煮﹐龜蛇自繞纏。化成丹一粒﹐溫養作胎仙。

烏本日魂﹐以諭此時之性﹔兔乃月魄﹐以諭此時之情。相煎煮者﹐謂性以攝情﹑情卽率性﹐有水火旣濟之象。龜善伏藏以諭神﹐蛇善盤旋以諭气。自繞纏者﹐謂神馭夫气﹐气自養神﹐有陰陽蟠旋之狀。此因上章﹐教人陶情淑性﹐可以飲酒賦詩﹐尙恐學人拘泥於身心內外之見﹐故復教人以盡管忘形﹐則性情借陶鑄爲煎煮﹐气神卽動定爲繞纏﹐自然混化成丹一粒﹐其大無外﹐其小無內﹐智周萬物﹐神化無方﹐渾太極而常存。陳泥丸所謂「捉烏免爲藥材﹐把太虛爲鑪鼎」﹐正是復性合元之道。紫賢薛子有歌曰「烏無形﹐兔無影﹐烏免只是日月精﹐烏兔交時天地永。」又歌曰「龜無象﹐蛇無迹﹐龜蛇只是陰陽形﹐二气交會混爲一。」皆以諭夫性情神气。其爲道也屢遷﹐必須混化圓成﹐養其一點丹心﹐隨機運變﹐動靜咸宜﹐合內外以爲體﹐不可著於一偏而尋求也。

右第四十章

。此承上章﹐發明此時陰陽神气變動不居﹐亦無內外之分。舉凡明爲禮樂﹐幽爲鬼神﹐總歸於我之情陶性淑以溫養其化機﹐馴致乎無聲無臭而丹成矣﹗

萬物生皆死﹐元神死復生。以神歸气穴﹐丹道自然成。

神旣元神﹐气乃無極元陽之眞气。言人能如是善養﹐似可長生不死﹑快活逍遙﹐何必更望丹成﹐成仙作祖﹖蓋觀盈天地間萬物有生皆有死﹐卽我陽神元命從前亦曾死去者﹐今𨿽得訣來復而生﹐此後終難保其不復死去﹐如此溫養﹐終非究竟了當之局。此際自須更進一層﹐必俟溫養圓成﹐方可得手。何則﹖蓋吾之神气﹐自開關竅以來﹐一味直養無害﹐已塞天地而貫三淸。只候我完太極於虛無自然之中﹐再發起一點先天無極元陽眞气﹐我卽凝定如初﹐卽是神歸气穴﹐一任掀地翻天﹐固結不解。如是片晌功夫﹐陽神已得元气貫注﹐遂爾現形﹐可以飛升變化﹐可以寂定安居。論其體質﹐則耳聞九天﹐目視萬里﹐不食不餒﹐飲酒不醉﹐口能幹汞﹐腹可蒸餅﹔論其應用﹐則身有光明﹐萬神朝禮﹐可以役使雷霆﹐開晴降雨﹐鬼妖見而喪魄﹐精怪遇而亡形。仍自對影無心﹐如如不動﹐包羅萬象﹐溫養元神﹐自然與天地合徳﹐日月合明﹐是爲合元。元神成就﹐待時脫化﹐與道合眞﹐斯乃《道徳經》所謂「功成事遂﹐百姓皆謂我自然」。夫豈知我徹始徹終功夫﹐卻不外乎養其無形則神歸气穴之一訣﹐非眞正聰明睿智神武而不殺者﹐其孰能與於斯﹖此爲金液煉形之法﹐故陽神得以現形也。

右第四十一章

。此通上五章﹐皆以發明溫養成丹。究竟不假作爲﹐只等元神眞性來復﹐憑我陽神靜定﹐克壯其猷而已矣﹗○此下七章﹐皆爲破疑而作﹐並非另有功夫﹐閱者當自知之。

神气歸根處﹐身心復命時。這般眞孔竅﹐料得少人知。

神气已見上章。根﹐天地根也﹐卽我之元性也。命﹐元命也。言到此地位﹐方是歸根復命之時﹐猶恐世人不知歸復者之爲何物﹐故特點淸神气心身四字﹐不復借物取譬﹐以明神气歸根之處﹐卽是身心復命之時﹐皆性之徳也﹐合內外之道也。故時措之宜也﹐非由外爍我也。教人不必另尋孔竅﹐卽此七竅歸根之一竅﹐一竅復返其眞空﹐便是眞孔竅也。白子所謂「以返本還源爲眞空」﹐其實只是人能虛心﹐道自歸之。老子所謂「天地悉皆歸」﹐孔子所謂「天下歸仁焉」﹐夫豈別有孔竅之可見也哉﹗

右第四十二章

。此特發明歸復之竅﹐令人釋然。故白子「以歸根復命爲丹成」是也。

身裏有玄牝﹐心中無垢塵。不知誰解識﹐一竅內含眞。

言未得訣時﹐身裏未有玄牝﹐故須向心中力洗垢塵。及至洗滌功深﹐一得眞訣﹐但得正令一至﹐登時鉛汞齊來﹐不待心思計慮﹐卽自退藏於密。從此神居天谷﹐气返絳宮﹐是爲玄牝。而今身裏旣有玄牝﹐則神自肫肫﹐气自淵淵﹐心中絕無垢塵﹐更無事乎洗滌。如此空空蕩蕩境界﹐眞是浩浩其天﹐不知者誰能解識﹖只因我神與气已並成一个正念﹐混藏於一竅之中﹐涵養天眞﹐更無外擾﹐此心亦自成一片靈臺﹐垢塵無從著迹也。此教人以不必逃世避欲﹐而居塵自可出塵。總之﹐易簡功夫﹐可久可大。白子所謂「勤而不遇﹐必遇至人」﹐一得眞訣則好惡胥捐﹐而事物到前權衡悉當﹐此中有主﹐萬物自不能役我也。

右第四十三章

﹐特筆發明得訣成丹則妄念自滅﹐教人不必畏難而苟安﹐其言懇切極矣﹗

離坎眞龍虎﹐乾坤正馬牛。人人皆具足﹐因甚不知修。

離諭後天心﹐心有陰精而無制﹐故如龍之猖狂。坎諭後天身﹐身有陽气而無歸﹐故如虎之猙惡。玆以離坎謂爲眞龍虎﹐尙須擒伏者也。幹諭先天心﹐孔子《說卦》象之爲「良馬」。坤諭先天身﹐《說卦》象之爲「子母牛」。玆以乾坤謂爲「正馬牛」﹐是皆馴良者也。人之修丹﹐原不過煉去後天身心之頑劣﹐化完先天性命之馴良。人人具有身心﹐人人秉有天彜﹐因甚而不知修﹖是皆未得眞訣﹐不知先藏其神於一竅之中﹐以致魂魄不安於肝肺﹐皆越俎而代庖﹐作惡作好以逞其喜怒﹐日流污下而不知返還﹐良可嘆也。下章遂明言陶鑄魂魄之法。

右第四十四章

。此承各上章﹐言人人皆具仙材﹐勉人進修之意。

魂魄爲心主﹐精神以意包。如如行火候﹐默默運初爻。

意者心之所發﹐卽我之念頭動處也。以意包者﹐念玆在玆﹐包藏於密之義也。如如雲者﹐才得動念便如印圈契約﹐卽自退藏之象也。默默云者﹐如機務之宜﹐主帥獨謀諸幃幄﹐不使旁參外議﹐以況人之團練精神以復命﹐只此一意主持於密﹐不許魂魄爲主之義也。初爻者﹐卽念頭初動處也。言丹道以精神魂魄意爲藥材﹐而魂魄本藏於肝肺﹐井非心主。心中原自有正神泰然安居﹐以靜鎭百骸﹐且莫不從令。有時發而爲意﹐卽是正念之初動﹐篤信謹守足以團聚夫精气﹐故魂魄亦伏藏於正位﹐俾我居仁由義養其徳力﹐卻足滋長我精神。只因生身以後﹐心接於物而不克凝靜﹐神遂流而爲气﹐气亦流而爲精﹐以致气實神虛心中無主﹐無以坐鎭夫官骸﹔魂魄亦不安居於本髒﹐反欲播弄夫精神而爲心之主。夫魂木離肝而居心﹐則火發而性受克﹔魄金離肺而居心﹐則被鑠而情以流﹔以致魂失其仁而返逞夫忿﹐魄違乎義而遂肆其欲﹔從此忿懥恐懼﹑好惡憂患憧擾於中而猝難懲窒﹐實由於神不守舍而魂魄得攘其權以爲心主也。故修煉之士﹐知魂魄之不可以爲心主也﹐必先團練夫精神﹐堅持夫正念。正念凝而心腎自交﹐精神卽包藏於意中而不散﹐魂魄亦戀精神而同歸於意中﹐是卽攢簇齊全﹐正念卽權爲心主。念玆在玆﹐如如不動以行淸靜自然之火﹐俄覺一陽來復﹐默默運起周天﹐魂魄自不能妄參識見﹐陽气更無所搖蕩﹐逕自上衝與神交會﹐正念亦混合而成神﹐丹頭於是乎結矣。此爲采取交結之要訣﹐與下文六十章參看﹐益足徵正念之不可不先立也。

右第四十五章

。此承上章﹐憫世人之不知﹐而示以陶魂鑄魄﹑凝聚精神之正訣。

心下腎上處﹐肝西肺左中。非腸非胃腑﹐一气自流通。

此承上章而言。默默運初爻是運轉此陽气也﹐然究如何運法﹑運歸何處﹐尙未道破﹐恐人因疑生妄則誤事非細﹐故復將一身中通之處指明。卻又不言一竅﹐而謂只在心下腎上﹑肝西肺左之中﹐又非腸胃六腑﹐似乎在脾矣﹗而上文三十八章又云「脾胃非神室」﹐則是身中有物之實處﹐皆非正气歸復之鄕。只是此中虛無密處﹐等於太極﹐大包六合之空中﹐一气自會流通﹐並無積滯﹐亦無運轉之勞﹐一任气以養神﹐頻來頻復﹐積久能成徧體之陽神﹐人更可以恍然於一竅之說也。

右第四十六章

。此特發明人能虛心气自流通之正道﹐以辟除尋孔覓竅之疑團也。

妙用非關意﹐眞機不用時。誰能知此竅﹐且莫任無爲。

竅﹐訣竅也﹐密﹐蒂也﹐不必作孔穴解矣﹗言此結丹之道﹐固責成於吾之眞意本淸靜以爲體﹐至於精來合气﹐气卽煉精以成神﹐此際妙用﹐只由精气二物妙合而凝﹐非關矜心作意。卽如陽气發生﹐第二章

𨿽有采取要知時之說﹐然其所謂時者﹐只是宥密中妙覺之眞機﹐並不用鐘鳴漏滴之時刻。如此先事退藏之密竅﹐果然誰能知得﹖則當此交結之際﹐正是有用用中無用﹔未交以前﹐只在無功功裏施功﹐此吾之正念所當爲於無爲者。不到分胎溫養時候﹐且莫竟任無爲而落於漭蕩﹐自失機宜焉。

右第四十七章

。此承各上章﹐發明眞機之至﹐不可任其無爲﹐失機走險。所以吾人正念務要刻刻操持﹐靜以存養正之功﹐動必加省察之力﹐庶無失誤。萬一有失﹐深恐諸獘叢生﹐丹傾命險﹐前功盡棄﹐再煉需時。昔者南宗五祖白子﹐以未悟《悟眞篇》旨﹐嘗三煉而三傾﹐夫固天縱之資不致生獘耳﹗﹝陽林向年功夫﹐但知洗心﹐未曉持念而退藏於密。譬如逐賊﹐竟將自家主人一並逐去。以致靜不能專﹐動無以直﹐遇事猶豫﹐是此心半爲魂魄所主﹐而精神亦不能以意包。及至辛卯年冬﹐感蒙我師耳邊一句﹐不啻醍醐灌頂﹑甘露灑心﹐當卽迎主歸家﹐漸覺靜虛動直﹐果然日用功夫頗覺省力﹐遇事順應亦不煩難。然猶未悟先機﹐此心終難常應常靜﹐刻自以逾閒爲堤防。迄又三年﹐蒙師指授此篇﹐令自齋心退聽。及至齋無可齋﹐妙來半个字﹐頓覺一齊開。師固深造之於道﹐欲陽林自得之也。苛非其時﹐固嘗聽而不聞者。謹附述困學功夫如此﹞

有物非無物﹐無爲合有爲。化權歸手內﹐烏兔結金脂。

烏兔指日月﹐以諭天地之性情。金脂者﹐諭專气致柔之象﹐如金在鎔﹐其柔如脂。卽白子所謂「天地日月軟如綿」﹑陳泥丸所謂「軟如綿團硬如鐵」是也。言精气爲物﹐是有非無﹐當其汞見鉛生而相凝﹐鉛得汞並而直透﹐皆屬有爲之法。然有爲之二物﹐若任其畱連轉顧﹐彼將下流而未肯上達﹐爲斯不善矣﹗但由我無爲而治之正念﹐攝合二物之有爲﹐先自退藏﹐則心無畔援﹐而同歸於密﹐則爲斯善矣﹗此造化之微權﹐已歸於我主持者之手﹐前後三大交關自然合法﹐遂可與造物者遊而柄其終始。吾之性情旣正﹐則天地之性情亦正矣﹐子思子所以傳述中和之道﹐純陽子所以有醫世贊化之說也。

右第四十八章

。此特發明正念常存之功用﹐其盛大有如此﹐以總結上文四十七章之意。其下十五章﹐教人煉取谷神之法﹔自六十四章至七十章﹐教人煉就陽神之道﹔自七十一章至七十八章﹐教人煉合元神脫化還源。義鎭法簡﹐有志進修者﹐更當簡煉以爲揣摩﹐久而純熟﹐自能入妙也。

虎嘯西山上﹐龍吟北海東。捉來須野戰﹐寄在艮坤宮。

虎本諭身之屬陰﹐今曰虎嘯﹐借諭陰精之將足。龍本諭心之屬陽﹐玆曰龍吟﹐借諭陽气之方生。西山之上﹐乃先天艮位﹐漸至純陰之象。北海之東﹐乃先天震位﹐一陽初生之象。野戰者﹐白子以謂「制伏身心」是也。師曰「後天方位﹐戌亥之交﹐其中有幹﹐是陽爲陰包﹐故坤之上六有龍戰於野之象。」所以漢儒以幹爲野﹐全眞先輩以戌亥之交謂之野。孔子文言曰「陰凝於陽必戰﹐故曰野戰。」艮坤宮﹐卽四象之太陰。艮爲宮闕﹐坤爲闔戶﹐有閉戶深藏之象。教人此際﹐耳目口三寶﹐閉塞勿使通﹐是揣摩密藏之妙﹐卽是烹煉之法。言人當偃息之間﹐夜气方生﹐正是眞陰將足之際﹐心坎之上已翕聚一點陰精在內﹐俄而醒覺卽是陰極陽生﹐坤體之下自有一點陽气發動﹐陰精便自凝陽交戰。爾時正念覺著﹐急自退藏密竅﹐便是制伏身心﹐自然精气混一﹐盎背上衝﹐正位凝命﹐旋卽發爲神水﹐徧布周身。吾仍凝定片晌﹐卽是寄在太陰之宮﹐仍是退藏於密之道。曰捉曰寄﹐皆不過於事後追想二物初合之景象﹐由我靜定之力量渾如捉而寄藏者。當夫行煉之時﹐斷不可稍自計較也。○《易經》坤卦文言曰「陰疑於陽必戰﹐爲其嫌於無陽也。」二句古本作「陰凝於陽必戰﹐爲其兼於陽也」。疑作凝﹐嫌作兼﹐無無字。全眞漢唐以來諸前輩皆承其舊﹐玆故仍之﹐以解上品丹道自然凝結之實據也。

右第四十九章

。此言及時持念先藏﹐以制伏身心爲采取交結烹煉之妙法。說時遲﹐結時快﹐全在得之淸靜。覺卽退藏﹐凝定片時﹐卽是捉來寄著。其所謂艮坤宮者﹐亦卽指此凝定之時﹐非有溟陰之處也。斷斷不可著迹尋求﹐有違刀圭正旨。

復姤司明晦﹐屯蒙直曉昏。丹鑪凝白雪﹐無處覓猿心。

復爲陰極陽生之卦﹐以諭人身靜極而動﹑陽气初生之際。姤爲陽盛陰生之卦﹐以諭人心動極而靜﹑陰精自生之時。屯卦震下坎上﹐震動坎險﹐取象人身陽气初動卽有陰精凝入﹐正是險難當前﹐速藏正念﹐退聽此气破險直上﹐方能通透。蒙卦坎下艮上﹐坎險艮止﹐取象人心見气方生卽欲兼並﹐此乃危險之時﹐急冥其心﹐先自退藏﹐勿奪此气﹐方是養正之道。明晦昏曉﹐言其動﹐如天時之由夜而明爲曉﹔動而復靜﹐由天時之自晝而晦爲昏﹐皆任气自流行之象。曰司曰直者﹐言正气自能司直﹐卽靜專動直之謂。吾惟收攝身心勿任搖蕩﹐卽張子所謂「饒他爲主我爲賓」。以他指气﹐以我指心﹐則丹鑪自然凝成﹐白雪徧布周身﹐更無雜念相乘。卽欲洗心﹐亦無從覓其起滅之迹矣。白雪卽神水﹐其義已見第五章

。猿心卽未得訣時﹐一切穿鑿之見並一切妄想雜念也。

右第五十章

。此承上章﹐申明采取交結之法。

黑汞生黃葉﹐紅鉛綻紫花。更須行火候﹐鼎裏結丹砂。

心精已順從身气而上透﹐故諭爲黑汞﹔身气已吸取陰精而成神﹐故曰紅鉛。曰生黃葉者﹐言黑汞已含陽气同歸於純陰坤土之內﹐凝定片時﹐已得土气滋培﹐故生黃葉﹐卽黃芽初放之嫩葉也。瞿君以謂「葉秉陰質得陽气以發榮﹐以諭陰凝於陽而有結丹之朕兆」是也。綻紫花者﹐謂紅鉛亦賴黑汞﹐同息片時﹐已得火气燻蒸﹐故綻紫花﹐水火之間色爲紫﹐瞿君以謂「紫花者﹐果實之胞也﹐以諭水得火濟而有結丹之初基」是也。此際若遂肆意外馳﹐則神气仍散﹐何能永定以成谷神﹖急須放下身心﹐堅藏正念﹐含光默默﹐以爲烹煉之火候。如嬰兒之專气致柔﹐勿忘勿助﹐觀其自在﹐則心气充足﹐有如鼎裏凝結之丹砂。其徳性堅凝而气質之性亦定﹐方可謂是谷神﹐然未能保其不死也。

右第五十一章

。此承上章﹐申明交結烹煉之法。

木液須防兔

木本諭性﹐心由性生﹐故曰木液。兔於地支屬卯﹐其時卦气得雷天大壯﹐陽旺過中之卦。取象人修到此﹐心已正大﹐一見小人﹐如惡惡臭﹐忿隨性生﹐火發於木﹐必反克性﹐故須防之。若待忿已生而後懲﹐則性已亂而谷神危矣﹗故君子非禮勿履﹐所以定性也。性定﹐則大者壯矣﹗防之以去理障。

金精更忌雞

金以諭情﹐身因情生﹐故曰金精。雞於地支屬酉﹐其時卦气得風地觀﹐陰長過中之卦。取象人修到此﹐身已茁壯﹐一遇物觸﹐如好好色﹐欲動情勝﹐水泄金枯﹐遂難制情﹐當更忌之。若待欲旣動而後窒﹐則情已牽而谷神險矣﹗故君子觀我生﹐所以遏欲而忘情也。情忘﹐則觀自在矣﹗忌之以絕情魔。

抽添當沐浴﹐正是月圓時。

如此防忌以爲抽添﹐身中自有眞气流行﹐燻蒸沐浴﹐從此以進。卽如澤天夬卦﹐務取法其卦徳﹐神以馭气﹐順以應健﹐使我性情和悅﹐神气充暢﹐正如月之將圓气候。然切戒夫自詡自滿﹐暴气勞神﹐仍當退藏深密﹐效法乎君子之施祿及下﹐而不自居其徳﹐則心廣體胖方保滿而不溢矣﹗

右第五十二章

。此承上三章﹐教人沐浴之法。

萬籟風初起﹐千山月正圓。急須行正令﹐便可運周天。

萬籟諭周身之孔竅﹐千山諭徧體之經絡。言人之身心性情冶煉到此﹐則神完气充﹐周身關竅爽透﹐徧體經絡淸徹。正如初起之風旁吹萬籟﹐乍圓之月正照千山﹐已交澤天夬卦气候﹐將到純陽幹卦地位﹐是元命將復之時﹐識神將化之際。若不嚴密內守﹐則此身已萬竅齊開﹐三尸九虫正竊窺伺﹐有隙可乘﹐遂肆侵奪﹐挾我谷神透身出奔﹐不知其散而爲飛﹑爲潛﹑爲動﹑爲植﹑爲胎﹑爲卵﹑爲濕﹑爲化﹐惟其生平嗜好之所近以投之﹐正念亦隨而迷遁﹐人卽不死亦呆矣﹗此知進而不知退者之所以有悔也。故於此時﹐急須申明正令﹐防忌加嚴﹐密密綿綿﹐操持照顧﹐守括囊之箴﹐凜躍淵之象﹐致虛守靜﹐以俟元命之來復﹐則識神自化﹐便可廣運周天也。

右第五十三章

。此承上章﹐教人持密之道。

藥材分老嫩﹐火候用抽添。一粒丹光起﹐寒蟾射玉檐。

藥材指來復之命气﹐過時爲老﹐不及爲嫩。言人气質之性各有不同﹐到此持盈之際﹐性情稍欠中正﹐深恐元命來復之時﹐剛者勇往先迎剛失之驟﹐柔者畏葸莫措卽失之怯﹔驟者取之速則藥尙嫩﹐怯者得之遲則藥已老﹔皆失火候之中。是以吾之正令須審察我气質之性疆﹐弗友剛克﹐燮友柔克﹐沈潛剛克﹐髙明柔克﹐務繩之以平康正直﹐密守規中﹐待時而動﹐則得藥適中﹐此後溫養亦易。故此時火候必須抽添得宜﹐仍自戒嚴處密。俄而一粒丹光透起﹐但覺體中如雷如電﹐卽是元命來復之憑。盡饒一直上衝巓際﹐遂棲天谷﹐卽是下文六十四章所謂「畱汞居金鼎」也。頓覺脈停息止﹐溟漠片時﹐便覺心廣體胖﹐肌膚爽透﹐宿疾全消﹐更無夢寐。蓋魂巳鎔化於神气之中﹐而谷神已與來復之元命混化而爲陽神之初基。此際天气𨿽已歸體﹐但陽神方結﹐正如冬至以後一點蟾光﹐尙須溫養。第可光射玉檐﹑未可出檐之象﹐故曰「寒蟾射玉檐」也。○愚按﹕金丹三百日功夫﹐起於此時﹐才得先天眞气凝結成神﹐可以一直進道無魔而已。近見別種丹書敍述到此﹐迅筆帶出陽神現形一語﹐則仍是神馳矣。若說現於體內﹐猶終嫌有語病。如雲現形﹐吾不知其幻相之從何而得也。純陽子《敲爻歌》云「三鉛只得一鉛就﹐金果仙芽未現形。」此可以爲證矣﹗

右第五十四章

。此承上章﹐發明急行正令之意﹐卽是分胎之道。蓋其夙夜築基於宥密也久矣﹗故到此元命來復﹐方爲谷神成功﹐可以畱形不死﹐正陽神初結之時也。溫養功夫載在六十四章以後﹐此下九章皆發明還丹之要旨﹐並申勸勉之辭。

蚌腹珠曾剖﹐雞窠卵易尋。無中生有物﹐神气自相侵。

言微物尙知靜專以迄有成﹐似蚌含珠﹐似雞哺卵﹐皆屬無中能生有物。可見人之丹道須要恆誠﹐只在神注不移﹐專气致柔﹐密密綿綿﹐自相侵射而已。

右第五十五章

。此以物譬人﹐並寓以分胎後自然溫養之道﹐可以人而不如物乎﹖

神气非子母﹐身心豈夫婦。但要合天機﹐誰識結丹處。

此因前代師傳丹書﹐每有子母夫婦字樣﹐以諭神气身心。子母之諭未免支離﹐夫婦之諭陷入妄作﹐故特點明是諭神气身心﹐非眞子母夫婦。教人勿泥其文﹐但要知時明令﹐合天之機﹐始於有爲﹐終於無爲﹐凝煉陰精﹐化作陽神﹐神凝气聚﹐自然丹成。若問結丹之處﹐只在無相幽獨之中生完實相﹐不過養气之實者致之靜虛﹐凝神之虛者還吾篤實﹐久而剛健﹐遂有光輝﹐故得陽神現而天气歸焉﹐誰能識之﹖

右第五十六章

。辟除覓空妄見﹐闡明運用眞機。

丹頭初結處﹐藥物已凝時。龍虎交相戰﹐東君總不知。

言當气得精兼而上透﹐精遂凝气以成神﹐此爲丹頭初結之處﹐卽是藥物已凝之時﹐當知精凝於气如龍虎之交戰﹐吾之正令早已退藏於密﹐不識不知﹐故气自戰勝。張子所謂「戰罷方能見聖人」也。

右第五十七章

﹐此再點明交結烹煉只在一刻之中﹐並以破除四十九章內捉寄等語﹐教人知來藏往﹐勿忘勿助而已。

旁門並小法﹐異術及閒言。金液還丹訣﹐渾無第二門。

言此金液還丹正訣﹐乃與佛祖大乘正宗﹑孔門中庸至道同一不二法門。不比旁門異術令人惹禍招殃﹐小法閒言令人徒費功力也。﹝陽林謹按﹕旁門異術﹐我師向未指明﹐林未知其詳。惟讀南宗四祖陳泥丸眞人《翠虛吟》﹐勘辧邪正﹐猶如杲日之麗靑天﹐附述於後以備參考﹞

右第五十八章

。教人學道擇訣須明﹐必須正邪兩辧﹐方不誤入旁門也。

貴賤並髙下﹐夫妻與弟兄。修仙如有分﹐皆可看丹經。

言此修仙之道﹐不論貴賤男女﹐只要安分勤業﹐發个肯心﹐卽是有分之人﹐總是仙家眷屬。此等丹經﹐人人皆可看也。

右第五十九章

。乃勸勉大眾之辭﹐謂皆可與共學也。

屋破修容易﹐藥枯生不難。但知歸復法﹐金寶積如山。

上章旣言人人可修﹐猶恐世間髦士誤聽異術閒言﹐自嘆藥枯﹐不作修仙之想。殊不知全眞上品丹道﹐取材只憑神气﹐神气通天貫地﹐並無老少之分。但有一刻之神思凝靜﹐卽是一刻之谷神﹐有一刻之志气淸明﹐卽是一刻之元气。肯安此刻之神以自守﹐卽養此刻之气以周行。從此密密綿綿﹐久而弗懈﹐則气以養神﹐神凝气聚﹐而精自生气。精日滋而神自旺﹐神水灌注﹐气海充盈﹐自有陽气升騰上透﹐凝精成神。神完气足﹐返老還嬰﹐卽是歸復之法。藥生何難﹖故特以屋諭身﹐但肯修築﹐便易完好。身中之藥﹐要生不難﹐只要正念收攝身心﹐髦藏於密﹐自得神歸气復。日積月累﹐猶夫屋中金寶﹐堆積如山﹐紫陽張子所謂「眞金起屋幾時枯」﹐同諭此也。

右第六十章

。此承上章﹐並以勸勉老年人亦可修煉。總之﹐一息尙存﹐性命猶爲我有﹐神能兀兀﹐气自綿綿﹐此志正不容稍懈也。其下三章﹐遂言歸復之法。

魂魄成三性﹐精神會五行。就中分四象﹐攢簇結胎精。

吾人性本一﹐乃天所付畀於我心﹐而魂魄系肝肺之所藏﹐原不容與心並立。瞿君以謂﹕「人未修煉﹐是非之心固是本性。其枝節分歧﹐趨同紛擾﹐乃魂之所爲﹔偏倚堅執﹐枉直不顧﹐乃魄之所爲。」李善《文選注》曰「魂者身之精﹐魄者性之決﹐皆能分眞性之權者也。」此理甚爲明確。是以常人遇事﹐初念極明﹐乃根於心﹐卽是眞意﹔倏轉一念﹐乃魂所發﹐其中𨿽疑﹐尙不甚惡﹔及至三念而決﹐乃魄所生﹐其中純陰﹐全是私意。夫人只一性﹐而心因物誘﹐不能自辧賢姦﹐竟讓魂魄與意參主於中﹐遂成一國三公之勢﹐故曰「魂魄成三性」。然而東木之魂﹐實生南火之神﹐西金之魄﹐實生北水之精。丹道取材乎精神﹐精神實資生於魂魄﹐是魂魄爲精神之母﹐精神乃性命之符。故必會五行而一之﹐方克成全乎丹道。經云「欲誠其意﹐先致其知﹐知致則窮理而性見。」故修煉之士必先窮理盡性﹐大爲之防﹐性盡則心自剛健﹐大權不復旁移。一面團聚精神﹑立定篤信謹守之主意﹐就中分魂魄精神爲四象﹐凝精以斂魄﹐安神以藏魂﹐精神資生於魂魄﹐魂魄遂收攝於精神。惟時意正淸靜﹐四象遂攢簇於宥密之中﹐則是會聚五行之气爲一气﹐凝然大定結成胎精。張子所謂「兩般合藥方成﹐點化魂靈魄聖」是也。魂魄旣化﹐精神自凝﹐而吾之性情可得而正定矣﹗此章與上文四十五章參觀更妙。

右第六十一章

。此承上兩章﹐發明窮理盡性爲修道之要務﹐性定可與適道矣﹗

定志求鉛汞﹐灰心覓土金。方知眞一竅﹐誰識此幽深。

志者﹐我性中所指之事也﹐卽吾之素志。土金者﹐謂靜如純陰坤土中藏一點幹金﹐卽戊寄於坤而成坎﹐乃吾正念之初動時也。此承上章而言性定則志亦定﹐從此七竅歸根於一﹐專志冥心﹐卽是求取陽气陰精之法。气精旣覺齊來﹐仍須冥心如灰﹐卽是覓取眞意﹑包藏精神之道。由是神凝气寂﹐同歸於眞實無妄一竅之內﹐自然混化成丹。白子所謂「用志不紛﹐乃凝於神。灰心冥冥﹐金丹內成」﹐如此幽淵深沈之學﹐誰能識之﹖

右第六十二章

。此亦承上章﹐發明立命之功訣。命立可與立矣﹗

造化無根蒂﹐陰陽有本源。這些眞妙處﹐父子不相傳。

無名天地之始﹐造化以之爲根蒂﹔有名萬物之母﹐陰陽以之爲本源。固矣﹗然此玄玄妙竅﹐但可以心領﹐未易言傳﹐姑先就造化陰陽名義言之。夫造化者﹐天獨操之權以生死人物﹐天然有爲之道也﹔陰陽者﹐人與天地萬物並根乎無極元始之一气﹐不生不滅﹐虛無自然中無爲之道也。無中生有爲之造﹐卽有還無謂之化﹐以生滅言也﹔動極而靜則爲陰﹐靜極復動卽爲陽﹐以通復言也。生滅屬形質﹐通復屬精神。夫人與物之形質皆由於精神之所凝﹐則人得陰精陽气於厥初而生神﹐卽爲有生之根蒂﹐何以此章特言無爲根蒂耶﹖只因世人不知歸復所本乎父母以天然精气構成此身﹐一屆脫胎斷臍卽不啻根斷蒂落。𨿽所得於大造之精神有多寡之不同爲壽命之定數﹐賢者延之稍長﹐不肖者促之卽短﹐智者愚者不延不促﹐而順之囿之則盡數以終﹐遲早總歸於消化﹐仍入於大造之鑪中﹐故人物皆難逃乎气數。人之生年月日謂之命造﹐死年月日謂之化命﹐《勸善文》中有延壽長命﹐促壽短命﹐以及算盡則死之說﹐總謂有形必滅﹑有造必化﹐故曰「造化無根蒂」也。若夫人身中之陰精陽气﹐𨿽亦根於天之所賦﹐然天地亦本此陰陽以成像成體﹐天地不過能忘象忘體﹐不以气質累其神﹐故遂資此陰陽造生夫人物。人爲萬物之最靈﹐知崇禮卑﹑效天法地﹑虛心實腹﹑養其無形﹐其中二气之運行﹐卽無極元始之一气一樣盈虛消長﹐如魚在水﹐刻刻貫通。不過不知歸復者﹐如分水之一勺﹐如得土之一撮﹐玩弄不久﹐勺破撮散而水歸大海﹑士委大地矣。能自歸復者﹐則原自通乎本源﹐卽此一勺水保之而忘其勺之用﹐則無時不逢其源﹐卽此一撮土安之而克自惇乎仁﹐卽無時不培其基﹐恆久而不已﹐則聚水成湖﹑累土成山﹐浸假而充湖之量以爲海﹐遂涵虛而混太淸﹐凝聚而擴山之廣以爲地﹐遂厚重而載華嶽﹐皆此勺水撮土之本來面目也。人之積精累气以成神﹐凝虛養浩以成道﹐乃屬本源內應得之事。老子所謂「谷神不死」﹐卽與天地同根於玄牝之門矣﹗故曰「陰陽有本源」也。然此乃中品說法也。若夫上品丹法﹐自有一著先機﹑直捷孔道﹐可以一觸而頓証之玄關﹐自然妙見妙知﹐直體夫《道徳》首章﹐而知人之神與天地同一造化﹐卽同一元始妙無爲根蒂。人之气與萬物均秉陰陽﹐卽均秉靈寶妙有爲本源﹐更不比聚眾積士之煩難﹐只本一念至誠﹑不貳不息﹐卽是功無間斷﹐返還甚速也。故但就造化言陰陽﹐則陰陽已落於後天﹐在人爲色身﹐壽命不延不促﹐守死善道﹐卽大人之「後天而奉天時」也。是以顏子不爲夭﹐非言其有造必化色身也﹐指夫能「常無以觀其妙」者言也﹔盜跖不爲壽﹐乃言其有造必化之色身也﹐爲夫不知「常無以觀其妙」者言也。如統乎陰陽論造化﹐則造化悉本乎先天﹐在人爲法身﹐慧命果能復其本﹑還其源﹐則眞常應物﹑眞常得性﹐卽大人之「先天而天不違」也。是以眾生之輪回於六道﹐轉輪聖王之不得爲如來﹐因其以法身殉陰陽之好惡﹐未能「常有以觀其徼」也﹔文帝之一十七世身﹐老子之八十一化﹐是以法身循乎陰陽之動靜﹐斯能「常有以觀其徼」也。故曰「色身憑造化﹐由天不由己」﹐以己無根蒂可憑也﹔「法身貫陰陽﹐由我不由天」﹐以我有本源可貫也。天亦佑之﹐吉無不利者也。然而天下之物生於有﹐有生於無﹔無固爲有之本源﹐有卽爲無之根蒂。是則有無卽動靜也﹐動靜卽陰陽也﹔陰陽卽造化也﹐造化卽有無也。吾更不辧何有何無﹑何陰何陽﹑何造何化﹐但就我之一動一靜﹐互爲其根﹐無惡無好﹐遵王之道。卽色身以長養法身﹐則聚處爲形﹐散處爲气﹔本法身以穩固色易﹐靜則爲金丹﹐動卽爲霹靂。何生何死﹖何存何亡﹖孟子所謂「夭壽不貳﹐修身以俟之﹐所以立命也」﹐何嘗有生死之分耶﹖又曰「萬物皆備於我矣﹗反身而誠﹐樂莫在焉」﹐何嘗有存亡之別耶﹖夫亦可以恍然於常應常靜者之自在矣﹗夫气猶水也﹐神猶土也。气﹐命所憑也﹔神﹐性所托也。智者樂水以養气﹐行其所無事而不鑿﹐卽以養其慧也﹔仁者樂山以凝神﹐安土惇乎仁而不遷﹐卽以養其定也。吾姑窮致此性命兼修之理﹐先心以藏神﹐安神以息念﹐忘念以養形﹐忘形以養气﹐忘气以養神﹐忘神以養虛。是得顏子之坐忘﹐卽盡我性以致乎命﹐更能忘虛以合道﹐則天亦縱之將聖﹐自然元命復而元性還。性命完全﹐毋意毋必毋固毋我﹐遂並合乎先天元始之一气﹐卽是與道合眞﹐貫古今而常存﹐參天地而不貳﹐動則爲太極之永貞﹐流行而無滯﹔靜則爲無極之眞一﹐得主而有常。夫卽有常﹐則無常者皆歸掌握﹔無滯﹐則有滯者亦會貫通。先儒周子所謂「五行一陰陽也﹐陰陽一太極也﹐太極本無極也」。無極固無﹐太極卽有也﹐造化之根﹑陰陽之本固在是也﹐而豈甘被陰陽束縛在五行之中﹐空自貪生怕死﹑較有論無﹖要當直采其根本﹐會得其樞要﹐超出乎造化之窠臼﹐方可名爲得道之士矣﹗這些眞正妙處﹐色法生死交關﹐若不自體自悟﹐窮理盡性﹐皈神眞師幕下﹐大家正念當空﹐無聲無臭﹐印證一番﹐從而自定自立﹑自返自還﹑自歸自復﹑自成自證﹑自解自脫﹐𨿽父子之至恩有不能相傳者也。吾龍門七祖昆陽王子所以說到「了悟生死」之後而曰「認得眞﹐連夜走﹐覓个拄兒無一有﹔空空蕩蕩獨修行﹐不渴不饑天地壽。」二十二章注內所述「用六」之「利永貞」﹐而「用九」之「見羣龍無首吉」也﹐如是如是。

右第六十三章

。此承上四章﹐姑就中品闡法﹐戒之以造化之無根蒂﹐董之以陰陽之有本源﹐顯現窮理盡性之端倪﹐教人自己體認﹐了悟生死﹐直臻妙有妙無之聖境﹐以返本還源﹐愜與上品丹法修證無異﹐乃知孔子所謂「原始及終﹐故知死生之說」﹐卽此之謂也。得此眞妙可與權矣。此爲通篇眼目點睛特筆﹐並以發明上文第四十九章

至五十四章煉成谷神之總訣﹐以起下文各章之意。○《周易系辭傳》「原始及終」﹐及字見漢儒注本﹕「言人能原始以及終﹐故知生死之說也。」語意極亮﹐今從之。

畱汞居金鼎﹐將鉛入玉池。主賓無左右﹐只要識嬰兒。

汞指神﹐鉛指气。金鼎指人身中﹐上有天谷﹐卽嬰兒時藏神之府也。玉池指人身中﹐中有應谷﹐卽嬰兒時藏气之府也。嬰兒指元命卽復﹐谷神初化之陽神也。此承上文五十四章元命來復之際而言。此神已由應谷寄宮養到充足﹐乘气騰轉周天﹐移歸本位泥丸宮中﹐遂畱居於天谷﹐是爲谷神。石子謂是分胎﹐白子謂之移神換鼎﹐故曰「畱汞居金鼎」。而气亦自復其本位﹐入於應谷絳宮﹐故曰「將鉛入玉池」﹐此不假作爲﹐自然轉移。張子《悟眞篇》云「用將須分左右軍﹐饒他爲主我爲賓。」此章特爲剖晰其旨﹐教人饒气爲主而神爲賓﹐並無左右之分﹐與道合一而歸於不死不生。惟神安藏於密﹐不於分外造作以求生﹐是以气亦浩然﹐權且畱神以不死。此惟嬰兒爲能如是純气之守也﹐故曰「主賓無左右﹐只要識嬰兒」。教人此際得此陽神﹐正與嬰兒初生無異﹐只要如嬰兒純气以守純陽之體﹐則陽神自壯長矣﹗

右第六十四章

。統上九章﹐皆以發明窮理盡性之微旨﹐以致元命來復之由﹐及命復時自然之功用。下章遂言溫養之道。

黃婆雙乳美﹐丁老片心慈。溫養無他術﹐無中養就兒。

丁老指心﹐言命復時已如上章功訣﹐安頓停當卽無所事。只要其人不自執以爲有﹐仍自養其無相之神﹐主淸靜以拳拳﹐賓鉛汞而穆穆﹐則气自流行滋養神室。如姆哺兒﹐任其吸飲﹐心亦慈祥﹐順气所行﹐常常顧復﹐故得徧體溫潤﹐養就嬰兒自然長大﹐更無他術也。無中者﹐中不自有之意。《金剛經》所謂「若以色見我﹐以音聲求我」﹐皆非也﹐必用觀自在之法﹐只是忘形忘气以養其不神之神而已矣﹗

右第六十五章

。此承上章﹐發明溫養時之火候﹐只是忘形一訣爲長養谷神之道。

繹闕翔靑鳳﹐丹田養玉蟾。壺中天不夜﹐白雪落纖纖。

絳闕﹐指身中應谷絳宮﹐翔靑鳳者﹐指此時之气方從本位絳宮新出﹐如靑鳳之翺翔。《陰符經》云「禽之制在气」﹐故以鳳諭气。《釋名》云「靑﹐生也」﹐故以靑鳳諭初生之气。丹田乃上丹田﹐卽指天谷泥丸宮。玉蟾卽指谷中之陽神﹐以此時已經溫養﹐不似初陽之寒﹐而溫如玉矣。白雪指气周旋到於上谷﹐與神一交遂爲神水﹐其气淸澈明淨而彌滿有如白雪也。言此時陽神已漸壯長不可妄動﹐盡自安養其不神﹔一任气自流行﹐如靑鳳之翺翔而上來到泥丸﹐滋養此神﹔神气一交卽爲神水﹐便如白雪纖纖落下﹐充滿周身﹔但覺徧體淸和明靜﹐渾如不夜之天也。

右第六十六章

。此言溫養時任气自流行之象﹐如是眞正養命方法﹐較諸《翠虛吟》內所指各種小法養命者爲何如哉﹖心淸目明﹐諒能自辧也。

琴瑟合諧後﹐箕裘了當時。不須行火候﹐又恐損嬰兒。

言此時溫養元神﹐不比從前冶煉谷神火候。蓋此時谷神已與命气配合﹐正如琴瑟已諧之後﹐任气周旋。陽神已壯﹐卽是箕裘了當之時﹐更無情識好惡之牽纏。若再用心火調度﹐勞神暴气﹐則气不充乎虛﹐神亦難完夫實﹐何時得就﹖陽神爲損不小﹐故教人盡管放下身心﹐安神靜謐﹐任气流行﹐自然充實﹐斷不可究其火候也。

右第六十七章

。此言溫養﹐不可助長。蓋前則盡性以致命﹐此時又當安命以率性﹐方克還乎本源也。

長男才入兌﹐少女便歸乾。巽宮並土位﹐關鎖自周天。

長男指震﹐象陽初生。少女指兌﹐象陽已壯。入兌歸乾﹐乃依先天卦位爻象而言﹐指陽方初生﹐一陽爲震﹐遞長至兩爻卽爲兌﹐兌爲少女﹐再長至三爻卽爲純陽乾象。曰才入﹐曰便歸﹐以明陽神長成甚速也。巽宮指人身鼻竅。土位指形體﹐曰並者﹐卽前四十九章所謂艮坤宮也。蓋一陰爲巽﹐兩陰卽爲艮﹐三陰卽爲坤﹐爲土位也。言人自性定命復以來﹐陽神初如震卦一陽﹐藏於天谷任气流行﹐體卽壯長如兌二陽﹐旋卽充滿便是純乾﹐神遂正位居體﹔而气亦遂如巽宮一陰初息﹐旋卽寂如艮止﹐靜如坤藏﹐美在其中而暢於四肢﹐美之至矣﹗是神以能凝而愈壯﹐气亦能寂而愈充﹐理有固然﹐應無偏勝之患。然而胞胎內一分血气究未盡除﹐此時若不戒嚴深藏宥密﹐復恐好動而不安於靜。其行止坐臥之間﹐鼻息自聽有聲﹐形體馳驟勞頓﹐則气返動心﹐神常外馳﹐便爲透關漏气﹐將來成就道果亦偏而不圓﹐因其气勝神也。故必要眞息悠悠﹐形體申申﹐容色夭夭﹐順六气以周流﹐隨周天之運度﹐气機自然關鎖於內﹐無偏勝流失之獘﹐方爲善養浩然也。

右第六十八章

。此言溫養壯盛之際﹐不假作爲﹐只須制節謹度以保滿而不溢也。

弦後弦前處﹐月圓月缺時。抽添象刑徳﹐沐浴按盈虧。

弦後弦前諭气象之消息﹐月圓月缺指气質之盈虧。剛治爲刑﹐柔服爲徳。言當此神旺气足之時﹐浩气之流行已自充塞乎天地﹐固不可任其動蕩﹐亦不可稍有抑制﹐只須因盈而抽﹑因虛而添﹐仍用剛克柔克之道﹐使此正气常自沖和以爲沐浴﹐則體常舒泰廣大寬平﹐以待先天元陽遘復還元可也。○總之﹐气體愈旺﹐則神愈退藏﹐勿使神爲气役﹐則陽神自得圓足也。

右第六十九章

。此言持盈之時﹐務使神淸气靜﹐勿使神气二者有過不及之獘。

老汞三斤白﹐眞鉛一點紅。奪他天地髓﹐交媾片時中。

老汞者﹐合全體之精气神而成者也。三斤者﹐卽指此三品分兩皆足之謂也。白者﹐純完本色不染之謂也。眞鉛﹐乃我太極中有先天一點無極元陽眞气﹐卽我之元性也。眞鉛無形無色﹐而此曰一點者﹐以見是一非二﹐是點非滴。曰紅者﹐張子所謂「以黑而變紅」是也。夫人之秉彜本乎天性﹐性賦自天而降衷於人爲心﹐心於五色爲赤。而此時所復之性乃天地之元性﹐本無極所賦於太極以爲心者。故太淸至眞上帝所居之境爲大赤天宮﹐而先輩每以本來元性喚作金丹﹐尊此來復之元性﹐謂之曰先天太極道徳眞人。《中庸》所謂「尊徳性」﹐卽尊此元性也﹐非气質之性也。玆不曰赤而曰紅者﹐以前所得之鉛已因水火之間色而成紫﹐此時身中三品已完太素貞白﹐再得此大赤之眞鉛交合混凝赤白相間而成紅也。天地髓卽指此眞鉛也。言到此神與气精皆已充足﹐毫無污染﹐堪爲老汞﹐只須溫養功足﹐待得眞鉛一點而成紅﹐卽爲金液還丹。惟時體內陽神只以靜密爲事﹐一任天气流行﹐到得周圓具足﹐气亦寂然不動。白子所謂「冥心凝神﹐致虛守靜﹐則虛室生白」﹐信乎自然﹗遂覺體鎭如山﹐巍巍髙大﹐俄而一點眞鉛淵然透起﹐煥乎赤明之天﹐是乃天地之髓﹐卽我元性來復之憑。饒他掀地翻天﹐逕衝混飩﹔我神亦遂渾噩﹐不識不知﹐如睡方酣。片刻之後﹐頓覺神淸气爽﹐身如火熱﹐心如冰釋。若論進修﹐此時還須混煉﹔若論其效﹐則性光普照﹐洞徹幽微﹐耳聞九天﹐目視萬里﹐徧體純陽﹐金筋玉骨﹐是乃陽神現形﹐可以出入自然。以言乎長生之道﹐於玆畢矣﹗但恐陽有陰對﹐尙存六合虛空之見﹐不能無往來隱現之分﹐何能與造物者遊而柄其終始﹖則非將吾昔時混沌﹑今時品物﹐一並交結混煉以成金液大還丹﹐勢有所不能已者矣﹗

右第七十章

。此言陽神已成﹐正元神初合之時也。○此章內一「奪」字﹐正與《陰符經》所云「盜機」相同。《左傳》云「《軍志》曰﹐先人有奪人之心。」彼言兵貴神速﹐須乘人之心機未動﹐先奪其要害耳﹗玆言修已之學﹐要在神武﹐先乘己之心機未動﹐奪取陰陽之樞要而已。天地髓卽陰陽之樞要也。

火候通玄處﹐古今誰肯傳。未曾知采取﹐且莫問周天。

玄﹐天也。言此元性已復﹐陽神已成﹐體內無火候可行﹐火候只在通天之處。自古及今﹐誰肯明傳﹖只緣世無能還性命之人﹐亦無尋誰之慧力﹐則金液大還丹之藥尙未知采取﹐此際之周天火候且莫問及可也。

右第七十一章

。此承上章奪字之義﹐逗見火候端倪。

雲散海棠月﹐春深楊柳風。阿誰知此意﹐舉目問虛空。

愚按此時已得太極中元性以爲體﹐火候只是忘虛合道﹐一著神气都付相忘之中。故此章首句言雲散而月到海棠﹐似諭神已大淨大明﹐無聲無臭﹔次句言春深而風吹楊柳﹐似諭气已至和至暢﹐無影無蹤。學者切諸身心﹐完其體段﹐則首句是形容喜怒哀樂未發之謂中﹐次句是形容發而皆中乎節之謂和﹔象其功用﹐則首句是模擬三達徳爲我所良知﹐卽爲人人所同得﹐次句是模擬五達道爲我所良能﹐卽爲人人所共由。然以云周天火候之竅妙﹐尙未見入手精一之旨。且下文又何以云「目問虛空」﹖此須其人自體自悟﹐通一畢萬﹐但能自得夫本心之良。然則動卽孚乎人性之同然﹐靜卽合夫天命之本然﹐常涵養其渾然﹐斯觸處而洞然﹐方知我神與气已早自混化於心目之間﹐並復泯迹於虛空之際。何則﹖气之動靜隨乎神﹐神固爲气之先也﹔神之飛潛由乎心﹐心更爲神之先也﹔心之先機在乎目﹐則目實心之先也。《陰符經》云「心生於物﹐死於物﹐機在目」﹐是知目爲心之先機﹐實爲神气之先務。故目逃者﹐則心遁而气阻神喪﹔目明內視者﹐則心淸而神凝气浩﹔目問虛空者﹐則心遊於物之初而無所住﹐神气亦湛然常寂。養到寂無所寂﹐方知十方三界不外一心﹐往古來今無非一我﹔昔本不生﹐今亦不滅﹐昔原不減﹐今亦無增。此意如如﹐阿誰知得﹖曾以此義叩師於太虛之安居﹐師正持無字觀音之經﹐遂言曰「首句是令人見月之指﹐不可認指爲月﹔次句如角風之旗﹐不可認旗爲風。蓋當雷雨滿形之後﹐肇開光風霽月之場。首句一散字﹐猶云『但得置身天際坐﹐莫須回首白雲低』﹐神也性之命也﹐而何可執諭爲神也﹖次句一深字﹐猶云『等閒識得東風面﹐萬紫千紅總是春』﹐气也命之性也﹐而何可偏諭爲气也﹖余師泥丸嘗畱道偈﹐有曰﹕『楊柳也當明月舞﹐海棠亦爲好風嬌。』又云﹕『漫空雲散家家月﹐大地春來處處花。』正是澹蕩天光﹐無邊明鏡﹐互相容受﹐莫可端倪。子但堅貞處密﹑定慧等觀﹐斯自誠而明﹐則明無或昧﹐於以盡天命之性﹐而性命合元﹐尙何有虛空之可忘﹖而觀自然以合道﹐卽與道合眞﹐永保眞空無礙之休焉。」遂稽首而稱頌曰「我在太虛中﹐空明無一物。自在卽天眞﹐淸風吹浩月。」如是大乘正宗虛無妙道﹐若非向日積持念誠恆之力﹐會得半句先機﹐由我師虛空藏印證確實﹐縱使走徧天涯﹐阿誰能知此意耶﹖○《易屯卦彖辭》「雷雨之動滿盈」﹐盈字﹐漢儒注本作「形」字﹐蓋指屯卦二三四爻爲一坤象也。全眞先輩俱從形字解﹐今仍之。

右第七十二章

。此承上二章﹐指示通玄之火候﹐卽是合元之先機。合參泥丸《翠虛吟》呂秀才一訣﹐更知妙體妙用﹐廣大精微﹐見得太虛眞境﹐有如是之妙不可言者。

人間無物累﹐天上有仙階。已解乘雲了﹐相將白鶴來。

言到此得訣直接了當﹐則已礦盡金純﹐煙銷火滅﹐包含萬象﹐不掛一絲﹐人間物累無干﹐天上仙階有分。然未敢乘雲以自達﹐必謹俟鶴至以衝霄。教人總不以出入隱顯爲能﹐自可造變化飛升之道耳﹗

右第七十三章

。此承上章﹐火候已明﹐遂造丹成之境。

心田無艸穢﹐性地絕塵飛。夜靜月明處﹐一聲春鳥啼。

夜靜月明處﹐指無極太極互相隱現之象﹐以諭靜極初動﹐正陽神合元之時。一聲春鳥啼﹐指無極中有一點眞機發動之象。言旣處密﹑定慧等觀﹐心性自然明淨﹐但自和光同塵﹐有道而不見其道﹐有徳而不見其徳﹐與世間愚夫愚婦一般面目﹑一樣舉動。隨緣度人﹐多方利物﹐卽或垂手入廛﹑入淨出垢﹐無所不可。功圓行滿﹐自得無極中發一眞機﹐卽我先天二五之精﹐便是天一所自出之金﹐先儒周子謂爲「無極之眞」﹑陳泥丸謂之「一盞鴻蒙酒」是也。餌之便可脫卻陰陽﹐不受五行之束縛矣﹗

右第七十四章

。此言溫養元神之道。

白金烹六卦﹐黑錫過三關。半夜三更裏﹐金烏入廣寒。

白金﹐諭元神已純一不二﹐正如金液乍還之象。六卦﹐震兌乾巽艮坤﹐六气循環周行不息﹐爲一太極之象。曰烹者﹐至虛不宰之謂也。黑錫卽鉛也﹐諭陽神旣得元神內守﹐體已至柔至順﹐正如鉛錫待點之象。三關謂混煉元精元气元神﹐三品遞化還虛之道﹐言到此三鉛俱就也。半夜三更裏﹐指無極元始眞機將動之時﹐卽上章之夜靜月明處也。金烏﹐亦取三足之義﹐在天爲日魂﹐此以借諭元始眞機﹐卽上章之春鳥也。上章但得聲聞﹐此處乃是緣覺。廣寒以象太極。言到溫養時足﹐元性已含六气以周流至虛不宰﹐元命已歷三關而詣極無道可行﹐爾時無極中自然發一眞機﹐卽我妙無元始一气來復﹐混合元神﹐是爲金液大還﹔遂爾眞元迸出﹐方爲妙道眞人。其實金烏卽指我元性靜極而復動也﹐廣寒卽指我元命因性之動而順與合符﹐一如日月之合璧﹐斯爲性命合一。卽吾師所謂時而合元之道﹐並非另有一个眞機外至者也﹐亦非心思計慮所能掇合者也。眞實虛無自然之妙道也﹐故得之而成眞﹐稱爲妙道眞人﹐可以經世﹐可以遁世。如獅子之迷蹤﹐獅子不足以擬其迹﹔如神龍之變化﹐神龍亦不足以比其靈。淵乎妙哉﹐至矣神矣﹗文王所以系幹之「用九」而「見羣龍無首」之吉也。是謂煉虛合道﹐性命會元﹐渾太極而常存。然初得天地之元宗﹐尙須與道合眞﹐方保永無墮落也。

右第七十五章

。此言元神合道之時也。

丹熟無龍虎﹐火終體汞鉛。脫胎已神化﹐更作玉淸仙。

丹指眞人之體﹐火指眞人之心﹐玉淸乃元始妙無上帝之聖境。此承上章﹐言煉虛合道﹐尙未與道合眞。必也連此之眞體﹐不復存心身定慧之見﹔並此眞心﹐不復有陰陽神气之分。惟盡至誠之道﹐篤無息之恭﹔無意以藏神﹐更不必假虛以含實﹔無必以養心﹐更不必烹卦以息機﹔無固以安身﹐更不必透關以煉形﹔無我以應物﹐更不必持念以付事。十方三界﹐不出一堂﹔往古來今﹐無非一我。緣覺聲聞﹐冰銷雪亮﹐潛現飛躍﹐運用隨機。以淸靜心而宏大願﹐休鉛汞气而界洪鈞﹐眞妄悉銷﹐有無不設﹐方是與道合眞﹐可以脫胎神化﹐平升玉淸﹐永作大羅仙子﹐流傳後世﹐稱爲一代聖師。乃爲金液大還丹告成之日也。

右第七十六章

。此言丹成脫化﹐與道合眞。

塞斷黃泉路﹐衝開紫府門。如何海蟾子﹐化鶴出泥丸。

紫府乃東華靑童木公道君﹐卽全眞大教主﹐東華紫府輔元立極﹐少陽帝君選仙之所。言必須丹成脫化﹐與道合眞﹐方是塞斷黃泉之路﹐永不復走﹐逕登道祖之門﹐聽候選仙﹐上則榮膺天爵﹐下爲一代宗師。上文以寒蟾諭谷神之成﹐以玉蟾諭陽神之壯﹐玆以海蟾諭元神已得無極中眞機點化﹐遂爾透出泥丸如鶴沖舉。以鶴諭眞人﹐言修煉之士如蟾化鶴﹐非指南宗啟教之海蟾劉公也。

右第七十七章

。此言脫胎神化﹐上朝道祖﹐乃證果成眞也。

江海歸何處﹐山巖屬甚人。金丹成熟後﹐總是屋中珍。

金液大還丹之道﹐通篇已三復詳明﹐猶恐世人讀之知而不好﹐好而不樂。推其原故﹐只是眷戀塵情﹐發不出一个正念煉己築基。故復特發此章﹐言到金丹成熟之後﹐卽與太虛同體﹐世間江海山巖都來拋撇﹐總是家珍。言江山﹐則凡細於江山者槪之矣。教人盡管放下萬緣﹐堅持一念﹐自然修眞有路﹐進道無魔﹐必可成功﹐還將度世﹐否則無常一到﹐萬般將不去﹐惟有業隨身。那時𨿽悔何追乎﹗

右第七十八章

。此爲激發人之正念而作﹐故言丹成之後與天爲體﹐山河大地總是家珍。古人所謂「皇皇八荒﹐皆在我闥」﹐豈虛言哉﹗

呂承鐘口訣﹐葛授鄭心傳。總沒閒言語﹐都來只汞鉛。

呂卽道祖純陽帝君﹐鐘謂正陽帝君鐘離翁也。葛指老葛仙翁字孝仙﹐卽太極左公仙翁也。鄭謂思遠鄭眞人。自古來修仙得道髙眞不可勝計﹐如呂葛兩仙翁﹐人莫不知﹐無不敬信﹐而其所傳口訣皆無別說﹐都來只是汞鉛而已﹐教人不必旁信他說﹑身外求道也。

右第七十九章

。言此還源丹法﹐確是古聖的傳﹑易簡至道﹐不似別品異術﹐其法煩難也。

汞鉛歸一鼎﹐日月要同鑪。進火須防忌﹐教君結玉酥。

此言丹道總訣﹐汞鉛要歸於一﹐性情務使和同。其間烹煉﹑沐浴﹑進火﹑退火之際﹐大要防忿忌欲﹐抽添適中﹔必須夙夜宥密﹐則物我兩忘﹐六根淸靜﹐方寸澄澈﹐自然凝結成丹。曰玉酥者﹐言能如是藏神養气﹐自然於溫潤縝密之中﹐兼細膩融和之妙。始終三大交關﹐皆能如是溫養﹐自不費力﹐其成甚速也。

右第八十章

。此明丹道之總訣。

采藥並交結﹐進火與沐浴。及至脫胎時﹐九九陽數足。

此章總結全篇﹐點明煉丹功夫具有次序條目﹐教人循序進修﹐及至數足純陽﹐自然脫胎神化﹐飛升成道。讀者愼勿辜負此篇愷切教人以返本還源之至意焉。

右第八十一章

。點明丹訣次序﹐遂以總結通篇八十章之意。○按此篇大段功訣﹐始於有爲﹐終於無爲。有爲之功﹐只是正位凝命﹐養我浩然﹔無爲之訣﹐只是自彊不息﹐養其無形。吾師嘗語人曰「人必端直其體﹑空洞其心﹐眞一其念﹐則得訣煉丹自是容易。卽不修煉﹐亦足卻病延年﹐老而彊健。」是眞入手之總持正訣也。門下頗有遵行者﹐果然耄耋矍煉﹐勝於壯年。蓋能端直其體﹐則身無跛倚之容﹐其五官四肢百骸悉歸整飭而外物難幹也﹔空洞其心﹐則气機充暢﹐其通體脈絡筋骨皆無積滯而气得返乎虛也﹔眞一其念﹐則遇事率眞﹐中無猶豫﹐而心中陰精隨時兼凝於正气﹐結而成神﹐神遂得還其實也。是身心意三家常會於一﹐谷神長養於不知不覺之中﹐身其康彊乃自然之功效。何必另求小法以爲養命之方哉﹗予故謂還源之法﹐必先堅持正念。正念誠則體自端直而心自空洞﹐心旣空洞則藥生而火必正﹐斷無金木間隔之患﹐亦無水火不濟之虞﹐惟神與气妙合而凝。此中卽有根蒂﹐然後養其無形﹐馴致乎無象無體﹐而金液大還矣﹗金爲天一所自出之金﹐液乃天一將生水之液。大還者﹐卽以此二五之精妙合而凝爲太極﹐以還我無極之先天也。金液旣凝﹐加以沐浴溫養之功﹐日積月累﹐從微至著﹐以成可大可久之徳業﹐此身有不成金剛不壞之法身者乎﹗源本如是也﹐還源固如是還也。言下可以恍然於凝精成神之道也。夫所謂丹者﹐丹字正與身字相似。只要將身字修削三筆﹐使其上不飛﹐下不漏﹐中不二﹐腔裏只藏一丶﹐卽丹字也。此丶卽吾之正令也﹐正令存於心而未發謂之正念﹐及發其心之音﹐將以爲言﹐而後謂之意也。誠其意者﹐卽實此一點於未發之先﹐而藏之於密也。發爲正令﹐爲正念眞意皆用之端也。其未發則性也﹐卽神是也。神無方體﹐無限量﹐是以成谷神﹐成陽神﹐成元神﹐皆本此一點丹心之充實﹐發爲光輝﹐大而化之而已。人更可恍然於丹之爲道矣。是編之名「闡微」者﹐又竊取《中庸》『莫顯乎微』之義。能知微之顯﹐可與入徳矣。爰復剖名義以爲同學取證焉。

安鑪之法﹐看初三四纖月﹐其舒養之意最爲合式﹐妙難言諭﹐故云「煉藥須尋偃月鑪」也﹝鑪底用力﹐緊靠下齶﹐中四邊仰﹞。鑪底要舒展﹐虛虛靠著廉泉﹐鑪邊虛近下齒會厭處﹝卽喉嚨口﹞﹐作下垂之狀﹐其勢粘近喉節﹐似乎嬰兒吮乳一般﹐則气息容易下注。向使鑪底一空﹐則天地春生夏長秋收冬藏循環不已之气﹐從玄牝﹝卽鼻孔﹞而入灌丹田﹐而通督任﹐不僅男子以卵縮爲驗﹐女子以乳縮﹝摩乳之法大謬﹞爲驗﹐並且其气自能至踵﹐覺足心湧泉穴間有似蟻行之狀。有此光景﹐可謂鑪成丹熟。此身一出母胎﹐漸漸忘卻來時根本之路﹐度一年則督任之路雍塞一年﹐若再感風寒暑濕之邪﹐更令臟腑閉塞而死。是以《素問天眞論》首提「知道者﹐气脈常通」至「聖人傳天气以通神明」等句﹐惜其言略而不詳。然修道一法﹐軒轅岐伯尙且推重如此﹐而今之人欲將督任之路疏鑿一通﹐談何容易﹖必須子午二時面南趺坐﹐努力閉气如不息者﹐一气竭力注下閉息﹐至再至三﹐極至一十﹑二十﹑三十之數﹐總有疏通之日。最宜冬月行之﹐乘天气藏陽之候行此猛法﹐則气藏而不傷。若從容行之﹐必待期年而始通矣﹗翠虛吟南宗四祖陳泥丸眞人著

﹝此篇凡一百三十六韻﹐乃四祖傳授五祖白紫淸眞人者。其中歷指旁門異術之不可行﹐小法閒言之不濟事。闡明金液大還丹訣﹐語精法備﹐善讀者與《還源篇》注合參之﹐學之甚易﹐煉必可成﹐足以醒世破迷。玆並蒙師逐節推詳﹐指示利獘﹐附列於後。北宗龍門第十二代閔陽林謹識。﹞

嘉定壬申八月秋﹐翠虛道人在羅浮。眼前萬事去如水﹐天地何異一浮漚。吾將脫影歸玉闕﹐遂以金丹火候訣﹐說與瓊山白玉蟾﹐使伊深識造化骨。

﹝此言已將脫化飛升﹐必須傳道﹐旣得傳人﹐乃有此吟也。﹞

道光禪師薛紫賢﹐付我歸根復命篇。指示鉛汞兩个字﹐所謂眞的玄中玄。辛苦都來只十月﹐漸漸采取漸凝結。而今通身是白血﹐已覺四肢無寒熱。

﹝此述從前自己參訪多人﹐幸遇眞師指示鉛汞下手用功﹐今已得效﹐遂爾現身說法也。﹞

後來依舊去參人﹐勘破多少野狐精。个个不知眞一處﹐都是旁門不是眞。恐君虛度此靑春﹐從頭—一爲君陳。若非金液還丹訣﹐不必空自勞精神。

﹝言得道之後﹐復去參人﹐廣見世間多少旁門﹐因教學者必先審知眞一之處﹐自能辟除一切邪徑。下文遂將各種空勞精神之術﹐逐一指明。﹞

有如迷者學采戰﹐心心只向房中戀。謂之陰丹禦女方﹐手按尾閭吸气咽。奪人眞气補我身﹐執著三峯信邪見。產門喚作生身處﹐九淺一深行幾徧。軒後彭祖老容成﹐黃谷壽光趙飛燕。他家別有通宵路﹐酒肆淫房戲歷練。莫言花裏遇神仙﹐卻把金篦換瓦片。樹根已朽葉徒靑﹐气海波翻死如箭。

﹝此爲采生迷死之邪術﹐明有王法﹐幽有鬼神﹐行之無不遭殛﹐斷不可爲者。﹞

其它有若諸旁門﹐尙自可結安樂緣。有如服气爲中黃﹐有如守頂爲混元。有如運气爲先天﹐有如咽液爲靈泉。或者脾邊認一穴﹐執定謂之呼吸根。或者口鼻爲玄牝﹐納淸吐濁爲返還。或者默朝髙上帝﹐心目上視守泥九。與彼存思气升降﹐以此謂之夾脊關。與彼閉息吞津唾﹐謂之玉液金液丹。與彼存神守臍下﹐與彼作念想眉間。又如運心思夾脊﹐又如合口拄舌端。聳肩縮頭偃脊背﹐喚作直入玉京山。口爲華池舌爲龍﹐喚作神水流潺潺。此普旁門安樂法﹐擬作天仙豈不難。

﹝以上諸法俱末審知眞一正訣﹐故皆謂之旁門﹐無益身心性命﹐但自誤弄其形神﹐不致遭殛﹐故曰尙自可結安樂緣。然已空勞精神﹐決非仙道﹐行之積久﹐或且致病﹐是亦不可爲也。﹞

八十放九咽其一﹐聚气歸臍謂胎息。手持念珠數呼吸﹐冰壺土圭測時刻。或依靈寶畢法行﹐直勒尾閭咽精液。或參西山會眞記﹐終日無言面對壁。時人𨿽是學坐禪﹐何曾月照寒潭碧。時人𨿽是學抱元﹐何曾如玉之在石。或言大道本無爲﹐枯木灰心孤默默。或言已自顯現成﹐試問幻身何處得。更有勞形采日月﹐謂之天魂與地魄。更有終宵服七曜﹐謂之造化眞血脈。更有肘後飛金精﹐气自騰騰水滴滴。更有太乙含眞气﹐心自冥冥腎寂寂。有般循環運流珠﹐有般靜定想朱橘。如斯皆是養命方﹐卽非無質生靈質。

﹝此等小法豈能養得命住﹖謂之養命方者﹐時人之說也﹐間或行之得訣﹐謹守軀殼而已。或屬搬精弄气﹐或是勞形馳神﹐或爲枯木死灰﹐皆於眞一訣竅不通﹐執而不化﹐徒然廢事失業﹐行之一不得當﹐亦復致病﹐是亦不可爲也。﹞

道要無中養就兒﹐个中自有眞端的。都緣簡易妙天機﹐散在丹書不肯泄。

﹝言須得妙悟之人及時而授﹐苟非其人﹐道不虛行也。﹞

可憐愚夫自執迷﹐迷迷相指盡胡爲。个般詭怪顚狂輩﹐坐中搖動顫多時。屈伸偃仰千萬狀﹐啼哭叫喚如兒嬉。蓋緣方寸失主人﹐精虛气散神狂飛。一隊妄人相唱哄﹐以此誑俗誘愚癡。不知與道合其眞﹐與鬼合邪徒妄爲。一才心動意隨動﹐跳躍顫掉運神機。或曰此是神气來﹐或曰龍虎爭戰時﹐或曰河車千萬匝﹐或曰水火相奔馳。看看搖擺五臟气﹐一旦腦瀉精神羸。當年聖祖畱丹訣﹐無中生有作丹基。何曾有此鬼怪狀﹐盡是下士徒闡提。

﹝此乃妄人所傳﹐斷不可聽也。﹞

我聞前代諸聖師﹐無爲之中無不爲。盡於無相生實相﹐不假作想並行持。

﹝个中眞一爲眞端的﹐如月照潭﹐如玉在石﹐無質生質﹐無爲之爲。是以十二活時辰中﹐只須半个活子﹐乃無爲中之有爲。丹道采取交結烹煉都在其中﹐余只靜虛動直﹐顯密相因﹐沐浴如是﹐溫養亦如是﹐無爲而無不爲。仍向倫常日用﹐以靜虛動直爲火候﹐敬以直內﹐義以方外﹐活活潑潑﹐養其無形。自然於無相中生就實相﹐是爲完體﹐獨露眞常﹐有何作想並行持耶﹖下文遂實指其獘。﹞

別有些兒奇又奇﹐心腎原來非坎離。肝心脾肺腎腸膽﹐只是空屋舊藩籬。涕唾精津气血液﹐只可接助爲階梯。精神魂魄心意气﹐觀之似是而實非。何須內觀及鑑形﹐或聽靈響視泓池。吞霞飲露服元气﹐功效不驗精神疲。

﹝此言作想行持之誤﹐親以掃淸上文所說各種法獘。﹞

演說淸虛弄鑪火﹐索人投狀賫金寶。敢將蛙井藐滄溟﹐元始天尊卽是我。虛收銜號僞神通﹐指劃鬼神說因果。今朝明朝又奏名﹐內丹外丹無不可。欺賢罔聖味三光﹐自視福徳皆懡忄羅。招搖徒弟步市廛﹐醉酒飽肉成羣夥。大道原來絕名相﹐眞仙本自無花艸。教他戒誓立辛勤﹐爭如汝自辛勤好。一人迷昧猶自可﹐迷以信迷迷到老。此輩一盲引眾盲﹐共入迷途受憂惱。忽朝福盡業報來﹐獲罪於天無所禱。三元九府錄其愆﹐追魂擊魄受冥拷。

﹝此言托名丹客法家者﹐終必自殃也。﹞

舉世人人喜學仙﹐幾人日月去參玄。各自妄誕自相尙﹐不務眞實爲眞詮。

﹝此指托名講道以爲世俗道販者﹐自已不務眞實﹐其說都無實據也。﹞

古人好話切須記﹐功夫純熟語通仙。言語不通非眷屬﹐功夫不到不方圓。

﹝此言求道之士﹐必先堅持正念﹐滌慮忘情﹐功夫純熟﹐方能聽受師言﹐登時領悟﹐藏之於中﹐頭頭是道。若粗心負气之徒﹐𨿽遇眞師口訣﹐亦復聽而不聞﹐卽或聞之﹐亦如方鑿圓枘﹐格格不相入也。﹞

我昔功夫行一年﹐六脈已息气歸根。有一嬰兒在丹田﹐與我形貌亦如然。翻思塵世學道者﹐三年九載空遷延。依前雲水遊四海﹐冷眼看有誰堪傳。炷香問道仍下風﹐勘辧邪正知愚賢。歸來作此翠虛吟﹐猶如杲日麗靑天。

﹝此就現身說法﹐直指金丹大道﹐並無年月遷延﹐故特勘明邪正﹐以告後人。下文卽將眞訣明傳。﹞

掃除末學小伎術﹐分別火候采藥物。只取一味水中金﹐收拾虛無造化窟。捉將百脈盡歸源﹐脈住气停丹始結。初時枯木依寒巖﹐二獸相逢如電掣。中央正位產玄珠﹐浪靜風平雷雨歇。片時之間見丹頭﹐軟似綿團硬如鐵。此是南方赤鳳血﹐采之須要知時節。一般才得萬般全﹐復命歸根眞孔穴。內中自有眞壺天﹐風物光明月皎潔。龍吟虎嘯鉛汞交﹐灼見黃芽並白雪。每當天地交合時﹐奪取陰陽造化機。卯酉甲庚須沐浴﹐弦望晦朔要防危。隨口隨時則斤兩﹐抽添運用在怡怡。十二時中只一時﹐九還七返這些兒。溫養切須當固濟﹐巽風常向坎中吹。行坐寢食總如如﹐惟恐火冷丹力遲。一年周天除卯酉﹐九轉功夫月用九。至於十月玉霜飛﹐聖胎圓就風雷吼。一載胎生一个兒﹐子生孫兮孫又枝。千百億化最妙處﹐豈可容易教人知﹖忘形死心絕爾汝﹐存亡動靜分賓主。朝昏藥物有浮沈﹐水火爻符宜檢舉。眞气燻蒸無寒暑﹐純陽流溢無生死。有一子母分胎處﹐妙在尾箕斗牛女。

﹝此指還丹自采取﹑交結烹煉﹑沐浴﹐以至分胎之道。曰掃除﹐曰只取﹐曰收拾﹐曰捉將﹐曰奪取﹐一步緊一步﹐眞正口訣上極好替身字義。然不可拘文牽義﹐合參《還源篇》﹐自知其法不二也。﹞

若欲延年救老殘﹐斷除淫欲行旁門。果欲畱形永住世﹐除非運火煉神丹。神丹之功三百日﹐七解七蛻成大還。聚則成形散則气﹐天上人間總一般。寧可求師安樂法﹐不可邪淫采精血。古雲天地悉皆歸﹐須學無爲淸靜訣。縛住靑山萬頃云﹐撈取碧潭一輪月。玄關一竅少人知﹐此是刀圭甚奇絕。

﹝此承上節而言﹐分胎之際﹐卽是復命開關﹐已得陽神根基。若遂住手﹐但冀老而康健﹐則行上文第五節

中諸旁門安樂之法﹐亦可卻病。若畱形住世﹐必須混煉金液還丹﹐溫養三百日功夫﹐可以迸出陽神﹐故稱爲神丹。七爲少陽之數﹐曰解曰蛻者﹐言當陽神解蛻﹐方是合取元神﹐乃爲金液大還。下文遂言混煉神丹之道。﹞

夜來撞見呂秀才﹐有一丹訣尢奇哉﹗卻把太虛爲鑪鼎﹐括捉烏兔爲藥材。山河大地發猛火﹐於中萬象生云雷。昔時混沌今品物﹐一時交結成聖胎。也無金木相間隔﹐也無龍虎分南北。不問子母及雌雄﹐不問夫妻共黑白。何人名曰大還丹﹐太上老君吞不得。老君畱與淸閒客﹐服了飛升登太極。更將一盞鴻蒙酒﹐餌此刀圭壯顏色。

﹝此言開關已後﹐混煉陽神﹐合就元神﹐只要把捉得定﹐片晌金液大還﹐自有猛火烹煉成丹。法訣顯露﹐與《還源篇》合參﹐自知其妙。﹞

任從滄海變桑田﹐我道壺中未一年。懸知汝心如鐵堅﹐所以口口密相傳。妙處都無半句子﹐神仙法度眞自然。速須下手結胎仙﹐朗吟歸去蓬萊天。

﹝此篇吟成一百三十餘韻﹐猶云口口密相傳﹐妙處無半句﹐以明眞傳正決﹐不消半句﹐卻非語言文字所能傳授。人能堅持正念﹐煉得心堅如鐵﹐以自然爲法度﹐下手結成胎仙﹐便可開關混煉成眞。全要自體自悟﹐得而行之﹐方知其法簡易﹐並非髙速難行之事也。

又按此篇一十八節。首三節開明道脈正傳﹐須辧邪正。四五六三節歷指邪術旁門之不可行。第七節

指出眞機簡易﹐散在丹書。第八至第十二五節

﹐復言小法閒言之不足信受。其第十三節

教人先自磨洗﹐功夫純熟方能心受心傳。第十四節

指明丹道甚易﹐不必畏難。其第十五節

將知藥采取以後﹐至玄關將開以前﹐所煉玉液還丹之法﹐切實言之﹐尙是色身上功夫﹐所謂外藥了命是也。其第十七節

乃言開關以後煉取金液還丹之道﹐須兼法色混煉成功﹐所謂內藥了性是也。中間第十六節

故將開關作一頓筆﹐以明分胎以後﹐正當上下無常﹑進退無恆之際﹐聽人志向之所在﹐以是色法生死之交關。至第十八節

乃將的傳口訣不到半句﹐特筆透露﹐令人先將身心克治明淨﹐果然心堅如鐵﹐到得功難措手﹐一遇師傳﹐卽合神仙法度矣﹗總之﹐學人欲看丹經﹐須明丹品。凡其書以精血髓气液爲藥材﹐用閒咽搐磨存思升降爲火候運用者﹐下品也。以肝心脾肺腎爲藥材﹐按年月日時抱元守一爲火候運用者﹐中品也。如石子《還源篇》﹐取精神魂魄意爲藥材﹐以行止坐臥淸靜自然爲火候運用者﹐上品也。上品簡易而易成﹐中品要妙而可成﹐下品煩難而難成。五祖白眞人具述師言﹐詳著《修仙辯惑論》一篇﹐仰見四祖渡人心切﹐夙抱點化天下神仙之宏願﹐早發露於此篇矣﹗有志希仙者﹐當不厭百回讀也。﹞

