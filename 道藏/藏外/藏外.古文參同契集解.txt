

欽定四庫全書

子部十四

古文參同契集解

道家

提要

【臣】等謹案古文參同契集解三卷明蔣一彪撰一彪自號復陽子余姚人魏伯陽作防同契原夲三篇自彭曉分章作解後來注家𨿽遞有並析而上中下篇之次序俱仍舊目至明楊愼始別出一夲稱南方掘地得石函中有古文參同契上中下三篇敍一篇徐景休箋注亦三篇後序一篇淳於叔通遺三相上下二篇後序一篇合爲十一篇自謂得見朱子所未見一彪此注卽據愼夲而作故謂之古文其彭曉陳顯防陳致虛兪琰四家之注悉割裂其文綴於各段之下故謂之集解今考其書於舊文多所顚倒以原文所有贊一篇則指爲景休後序原夲塞遺脫一章亦析出爲叔通後序案防同契書自虞翻注易引其日月爲易一語外【見李鼎柞周易集解】他家罕所稱引其授受源流諸書亦不具載所可據者惟彭曉之序爲古曉序但稱魏君示靑州徐從事徐名而注之鄭樵通誌藝文略有徐從事注陰陽統防同契三卷亦不言爲徐景休何以越二千年至愼而其名忽顯其贊序一首朱子嘗謂防文意是注之後序恐是徐君注而注不復存今此夲乃適與相合豈非因朱子之語而附防其說歟若淳於叔通不過傳授此書舊時道家有徐從事淳於叔通各敍一篇之語彭曉已據唐時劉知古日月元樞論極辧其誤愼乃復以三相篇爲出通叔是又借曉所駁之說證成其爲唐以前夲也不知防同契夲末漢魏遺書𨿽無文可證若晉以來書則洪神仙傳固云伯陽作防同契五行相凡三卷唐以來書則舊唐書經籍志【案舊唐書著錄之書並據開元內外經錄】固云周易防同契二卷魏伯陽撰周易五相一卷魏伯陽撰矣愼所謂古夲何代之古夲乎一彪此夲於諸注原稱魏君者輙攺作徐君以就其說尢非闕疑之義然自愼以後世遂別有此夲諸家所注往往沿之亦遂不可磨滅今姑依其篇第各分子捲與彭曉諸夲並著於錄以著作僞變亂之由俾來者無惑焉乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

原序

參同契爲丹經之祖然考隋唐經籍志皆不載其目惟神仙傳云魏伯陽上虞人通貫詩律文辭贍博修眞養志約周易作參同契徐氏景休箋注桓帝時以授同郡淳於叔通因行於世五代之時蜀永康道士彭曉分爲九十章以應火候之九轉余鼎器歌一篇以應眞鉛之得一其說穿鑿且非魏公之本意也其書散亂衡決後之讀者不知孰爲經孰爲注亦不知孰爲魏孰爲徐與淳於自彭始矣朱子作考異及解亦據彭本元兪玉吾所注又據朱本玉吾欲分三言四言五言各爲一而未果蓋亦知其序之錯亂而非魏公之初文然均之未有定據爾余嘗觀張平叔悟眞篇云叔通受學魏伯陽畱爲萬古丹經王予意平叔猶及見古文訪求多年未之有獲近晤洪雅楊邛崍憲副雲南方有掘地得石函中有古文參同契魏伯陽所著上中下三篇敍一篇徐景休箋注亦三篇後敍一篇淳於叔通補遺三相上下二篇後序一篇合爲十一篇蓋未經後人妄紊也亟借錄之未防有人自吳中來則有刻本乃妄云苦思精索一旦豁然若有神悟離章錯簡霧釋冰融其說旣以自欺又以欺人甚矣及觀其書之別序又云有人自防稽來貽以善本古文一出諸僞盡正一葉半簡之間其情已見亦可謂掩耳盜鈴藏頭露足矣誠可也余旣喜古文之復出而得見朱子之所未見爲千古之一快乃序而藏之嗚呼東漢古文存於世者防希此書如斷圭復完缺璧再合誠可珍哉若夫形似之言譬況之說或流而爲房中或認以爲鑪火使人隕命亡身傾貲蕩產成者萬無一二而陷者十之八九班固有言神仙者所以全性命之眞而無求於外者也聊以蕩意平心同大化之域而無怵惕於胸中然而或者專以是爲務則怪迂之文彌以益多非聖人之所以教也防哉其言輒並及之嘉靖丙午仲冬長至後十日洞天眞逸成都楊愼書

丁酉仲夏予恙起攝靜中曾博觀諸籍欲取爲內養資也閱及參同契有注釋者茫然不解所謂因而置之迄今甲寅越歲一十有八矣心恆念之以此書爲丹經之祖何乃晦昧無條理若是令人難解曉也耶昨偶檢先大夫雲龍公遺籍得古文參同契一帙魏伯陽所著上中下三篇敍一篇徐景休箋注亦三篇後敍一篇淳於叔通補遺三相上下二篇後序一篇合爲十一篇惟白文無注是未經後人妄紊者爲成都升庵楊愼氏所敍本覽之始知往年所閱者乃以魏君敍及景休叔通二家之注敍竄入於魏君經文中大相混亂後人注者不知所自訛以因訛經注莫辧皆緣飾以成文則不無牽引附防之誤又無怪乎最後之觀者見其重文復義不達所防咸卽成說而一切艸艸錯防焉殊不知亂肇自何人而升庵公謂於彭始予今正其僞一以古文爲準別出魏君經文取彭曉陳顯防陳致虛兪琰四子之注節集於各段之下以顯明其義若兪注其文與經尢爲碎裂錯雜難擇甚至有逐一二句相間亂非段節如彭陳者故擇之大費精力焉第其間或有一二神理不相貫者以被徐淳注敍混誤注之失耳是以於上下不相聯屬處則以一圈間之笥中止有此四注故不能多及若徐之箋注淳於之三相亦照古本錄其文而以四家之注各附於下其各敍惟錄白文而不入注分爲二卷以魏君參同契爲上卷徐淳之箋注三相爲下卷成此完書俾千載之訛一旦遽還其初且得睹彭陳諸人之所未睹眞一大快事也庶後之覽者明知魏君作契之防而經注不爲所淆矣其古文之出楊謂是南方因掘地而得諸石匣中繇委悉楊敍玆無贅然詳觀參同中語意多與龍虎經文相似則是魏君用龍虎經而暢演其義者非竟效法乎易也蓋龍虎作之最先而參同則擬龍虎徐與淳於又各擬而自發其所見也古來防究之乃致混之爲一則謬甚矣余曾遇至人防授丹訣至易至簡不過一二語便了足無多談也如是則參同契之作無乃屬駢疣乎不然夫欲開示來學多爲旁諭曲譬其說乃是不欲直露眞詮使人委婉究繹得其防於語言之外蓋珍其事故不得不迂祕其文耳如以片言道盡此爲口訣無論道不可一槪輕泄如此而人且易視其言不無忽嫚之心於修爲之際未肯堅固其念純一其志則大道終難成矣此又爲魏君借易辭演丹法作參同意也其下篇曰露見枝條藏根本托號諸名覆謬眾文此之謂也子集是解𨿽不敢任爲魏君功臣而於彭陳諸子亦未必無少助蓋當年一片探索苦心至今日始爲不虛也已是爲序明萬曆甲寅孟夏望日東越余姚復陽子蔣一彪書

欽定四庫全書

古文參同契集解卷上【上】

明蔣一彪撰

參同契【東漢魏伯陽著】

上篇【此言三聖乘龍禦天大易之道也】

乾剛坤柔配合相包陽稟陰受雄雌相須須【兪作偕】以造化精气乃舒坎離冠首光耀垂敷防難測不可畫圖聖人揆度參序元基四者混沌徑入虛無六十卦周【兪作用】張布爲輿龍�【今本作馬】就駕明君�【今作禦】時龢則隨從路平不邪邪道險阻傾危【國】家君子居其室出其言善則千里之外應之謂萬乘之主處九重之位發號出令順陰陽節藏器俟時勿違卦月【兪作日】屯以子申用寅戌餘六十卦【兪作六十卦用】各自有日聊陳兩【象】未能究悉立【兪作在】義設刑當仁施徳逆之者凶順之者吉按立法令至誠專密謹候日辰審察消息纖芥不正悔吝爲賊二至攺度乖錯委曲隆冬大暑盛夏霜雪二分縱橫不應漏刻水旱相伐風雨不節蝗虫湧沸羣異旁出天見其怪山崩地裂孝子用心感動皇極近出已口遠流殊域或以招禍或以致福或興太平或造兵革四者之來由乎胸臆動靜有常奉其繩墨四時順宜與气相得剛柔斷矣不相涉入五行守界不妄盈縮易行周流屈伸反覆幽潛淪匿【變】化於中包囊【兪作裹】萬物爲道紀綱以無制有器用者空故推消息坎離沒亡言不苟造論不虛生引驗見效校度神明推結字原理�【爲】證【兪作徵】坎戊月精離巳日光日月爲易剛柔相當土暀四季羅絡始終靑赤白黑各居一方皆稟中宮戊巳之功晦朔之間合符行中混沌洪蒙牝牡相從滋液潤澤施化流通天地神明不可度量利用安身形而匨【藏】始於東北箕斗之鄕旋而右轉嘔輪吐萌潛潭見象發�淸光昴畢之上震出爲徵陽气造端初九潛龍陽以三立陰以八通三日震動八日兌行九二見龍和平有明三五徳就幹體乃成九三夕惕虧折神符盛衰漸革終還其初巽繼其統固濟操持九四或躍進退道危艮主進止【兪作止進】不得逾時二十三日典守期九五飛龍天位加喜六五坤承結括終始韞養眾子世爲母上九亢龍戰徳於野用九翩翩爲道規矩陽數已訖訖則復起推情合性轉而相與循環璇璣升降上下周流六爻難可察睹故無常位爲易宗祖朔旦爲復陽始通出入無疾立表防剛黃鐘建子兆乃滋彰播施柔暖黎蒸得常臨鑪施條開路正【兪作生】光光耀漸進日以益長丑之大呂結正低昂仰以成泰剛柔並隆陰陽交接小往大來輻輳於寅運而趨時漸歷大壯俠列卯門楡莢墮落還歸本根刑徳相負晝夜始分夬陰以退陽升而前洗濯羽翮振索宿塵幹健盛明廣被四鄰陽終於已中而相干姤始紀序履霜最先井底寒泉午爲賓賓服於陰陰爲主人遁去世位【兪作遁世去位】收斂其精懷徳俟時棲遲昧防否塞不通萌者不生陰伸陽屈沒陽【兪作毀傷傷夷也卽夷則也】姓名觀其權度【一作權量】察仲秋情任蓄防稚老枯復榮薺麥芽蘗因冒以生剝爛支體消滅其形化气旣竭亡失至神道窮則返歸乎坤元恆順地理承天布宣幽遠眇隔閡相連應度育種陰陽之元寥廓恍惚莫知其端先迷失軌後爲主君無平不陂道之自然易更【兪作衰】盛消息相因終坤復始如循連環帝王承禦千載【兪作秋】常存禦政之首鼎新革故管括微密開舒布寶要道魁柄【兪作杓】統化綱紐爻象內動吉凶外起五緯錯順應時感動四七乖戾誃離俯仰【朱子曰當作仰俯】文昌統錄詰責臺輔百官有司各典所部原始要終存亡之緒或君驕佚亢滿違道或臣邪佞行不順軌望盈縮乖變凶咎執法刺譏詰過貽主辰極受【兪作處】正優遊任下明君布政國無害道

陳顯微曰乾坤剛柔二者配合遞相包含則自然陽稟與而陰受藏也蓋陽雄則播施陰雌則含受孤陽不生孤陰不育雄雌二者相須精舒布以成造化如人受胎莫不以陰陽相交爲之造化故當以乾坤二卦爲始今云坎離冠首者蓋乾坤爲天地坎離爲日月天地定位不能合而爲一而交於其中合而爲一者日月也故乾坤爲藥之體坎離爲藥之用所以只言坎離冠首者以明大藥之用全在坎離也是則乾坤爲鼎而坎離爲藥爾然坎離之用卽於乾坤二體之間上下往來飛潛不定豈易畫圖哉聖人欲揆度其妙以告學者惟觀六十雜卦之中一陽畫一陰爻或在上或在下防難測但當如明君之禦時而以六十卦爲輿泰然無爲以就駕則可晏然而順步徐徐進道雍容和易穩路平驅自始至終周循諸卦安有險阻之患故曰和則隨從路平不邪苟不達此妄行邪徑則有顚覆之憂傾危之咎矣劉海蟾云莫教翻卻紫河車與此意同蓋言路𨿽平夷須防險阻不可不謹也君子居其室【至】各自有日修丹之士一年處室尢爲艱難所動𨿽小所感甚大如萬乘之君深居九重動止語默關系天和如易所謂君子居室應在千里正可爲比惟當順陰陽之降騰隨刑徳而進止如懷至寶如防目睛如養嬰兒如持滿器俟時之至不可違於卦月屯則自子至申則自寅至戌其餘諸卦各自有時蓋一日兩卦一時六爻欲識陰陽須分晝夜欲知晝夜須分黑白黑白旣分卦爻斯得易曰通乎晝夜之道而知者此也聊陳兩象【至】悔吝爲賊兩象者屯也未能究悉者不敢盡泄火候天機也學者遇師得防依時下手結就丹頭須當按乎歷法至誠專密謹候日夜審察消息遇陽則進如當仁而施徳遇陰則退如立義而設刑順之者吉逆之者凶如其間毫髮不正則有悔吝存乎其間而爲賊害如苗中之艸萊鏡中之塵垢且世人煉丹砂猶恐水火差誤況玆金液大丹乎二至攺度【至】由乎胸臆二至者陰陽之始從出也苟乖錯其用則天變隨之夏雪冬雷災異斯慘二分者陰陽之所交分也苟乖錯其用則天變亦然山崩地裂水旱爲災不可勝言矣此蓋運火之士失時差誤而眞胎損害世界崩摧孝子諭眞胎皇極諭禍福或致太平或致兵革或以招禍或以招福皆由運火之士胸臆所感召也煉丹之法與世法無殊然治世之所感召猶如影響況奪天地之造化而與天地合其徳同其運耶動靜有常【至】屈伸反覆火候禍福旣如前節則當動靜有常如循繩墨不可差四時之宜自然與二炁相得剛不侵逾柔不退縮或屈或伸或返或覆五行周流各守疆界方可無虞幽潛淪匿【至】爲道紀綱幽潛莫測淪匿難尋而變化於中生成至寶猶陰陽交感化生萬物而爲道之紀綱也以無制有【至】坎離沒亡金碧經曰有無相制朱雀炎空紫華曜日砂汞沒亡魏君之言蓋發明金碧經之防也其防蓋以性火眞空制命水至寶火體本空遇物而見而虛明無我者皆火徳也及乎運火於太虛鼎器之中使彌天紫焰徧界紅光金宮玉闕變現千端神獸靈龍飛騰萬狀此鉛汞也亦坎離也固非無也然作用旣已果安在哉故云故推消息坎離沒亡言不苟造【至】戊巳之功易卦納甲法坎納六戊離納六已坎爲月離爲日故曰坎戊月精離巳日光日月二字合爲易字故曰推結字是皆原理爲證而非虛造言論也易旣不外乎日月丹豈不本乎坎離然坎之與離皆存戊巳古人云都緣彼此懷眞土遂使金丹有返還況土旺四季羅絡始終水火金木𨿽各居一方而皆稟中宮土徳也張紫陽詩云四象五行全借土土徳之功大矣哉蓋土者金母也知五行之俱歸於土則知五行之俱變爲金然後能防造化於中宮種黃芽於后土矣晦朔之間【至】發散精光至於晦朔之間則當合符行中如混沌鴻蒙不可度量蓋牝牡相從滋液潤澤施化流通之時也豈可用功乎故利用安身形而藏卻自箕斗之鄕嘔輪吐萌發散輝光可也寒山子詩云不得露其根根虛則子墜蓋體用不同施功亦異故也昴畢之上【至】轉而相與魏君以一月之間月形圓缺諭卦象進退自初三日爲一陽初八日爲二陽十五則三陽全而幹體就十六則一陰生二十三則二陰生三十日則三陰全而坤體成昴畢在西方庚位每月初三日月現微明於西方庚位應震之一陽初生而周易納甲法震卦納六庚其造化之理參合如此初八日月現上於南方丁位應兌卦二陽生而納甲法則兌納六丁以至十五日月滿於東方甲位則乾卦又納六甲其時卦備三陽三五之道已終則滿者虧而伸者屈髙者低而升者降至十六日一陰生而當陰用事月於平旦現在西方辛位以應巽卦納辛至二十三日月於平旦現南方丙位應艮卦納丙至三十日月沒東方乙位應坤卦納乙節盡則又相禪與陽復用事循環璇璣【至】爲易宗祖一日之間火候周旋如璇璣之運自子升上至午降下周曆六爻𨿽無形迹可觀而默運造化防之於心其時靈藥隨日往來升降上下未嘗停止豈有常位所以與大易陽生陰降之理合也謂爲易宗祖者聖人先悟金丹之理以自修持超凡入聖而後述是理於易以示後人是知大易之作本諸大丹而大丹之道乃易之宗祖也朔旦爲復【至】黎蒸得常半夜子時火候起緒也一陽未生火候未動眾陰羣居如眾庶無統及乎火候旣動陽气始通播施和暖燻蒸鼎器光明旣兆則爲萬化發生之主是時修煉之士便能默防進火之機以微剛爲表準出入往來收放無疾自玆以往漸漸增修以至純乾煆煉成寶大凡初功尢宜加謹前輩詩云夜寒宜向火防眾到天明此卽播施柔暖黎蒸得常之義也臨鑪施條【至】結正低昂丑時進二陽火候也至是則光耀漸進開路正光明也陽自下生當就下結其時用功正低待過此一爻漸以放仰以隨化機故曰結正低昂仰以成泰【至】運而趨時寅時進三陽火候也至是則剛柔交分陰陽各半上水下火是以精水上騰神火下仰仰者欲升騰者欲降陰陽交接小往大來造化輻輳於此漸歷大壯【至】晝夜始分卯時進四陽沐浴之候也其時晝夜始分生殺相半萬物至春敷榮而楡莢至是獨落蓋楡莢應星星至曉以金丹與森羅萬象相參而萬象森羅亦生於日月故也夬陰以退【至】振索宿塵辰時進五陽火候也至是則五陽上升水源淸澄如禽出水振洗羽翼將欲奮飛爲衝天之舉矣幹健盛明【至】中而相干已時進六陽火候也至是則純乾體就月圓水滿光盛神盈正而不偏圓而不缺光被四表明徧十方矣姤始紀緒【至】陰爲主人午時退一陰符候也至是則陰爲主而陽爲客苟不識主中賓賓中主則差之毫爲害不細勿以一陰方萌未能爲害柰何井底寒泉而履霜冰至前輩所以切切論賓主之分者以此遁世去位【至】棲遲昧防未時退二陰符候也否塞不通【至】沒陽姓名申時退三陰符候也觀其權量【至】因冒以生酉時退四陰符沐浴候也薺麥應日故至八月芽蘗日魂胎於酉也木至是而胎藏土至是而沐浴故酉爲沐浴之候剝爛肢體【至】亡失至神戌時退五陰符候也道窮則返【至】承天布宣亥時退六陰符候也幽遠眇【至】千載常存磁石吸鐵陽燧取火方諸取水皆陰陽相感隔礙相通之理孰能測其端倪哉修丹之功始若迷昧及乎火候旣終丹力旣熟方知身爲世尊如帝王之乘禦矣此道豈外乎終坤始復之機哉禦政之首【至】各典所部用功之初猶禦政之首須當遏絕凶淫屏黜嗜欲管括元气使防密堅固無走泄之虞自然布寶於金胎生神於王室苟毫髮差殊則如政事錯謬應時感動天變乖離其要在乎運火候於精微體斗杓之運轉爻象內動吉凶外興五緯或差列宿隨戾矣丹居神室猶人君之立國而人君之立國蓋取於天象有三臺公輔之位有文昌統錄之司臺輔之職則坐而論道調燮陰陽使百官各任其職故詰責在臺輔也統錄之司則揆量人材黜陟賢否使百官各盡其能故統錄在文昌也百官有司各稱其職則民物安妥而天下太平眾卦火符不失其度則萬化流通而聖胎增長然治國者在一人之所招修丹者在一心之所感而已原始要終【至】國無害道其君或驕佚亢滿違道者土數多而分兩違也或臣邪佞行不順軌者水銖不定也分兩盈縮則乖變凶咎不當責火過在土也金碧經云非火之咎譴責於土蓋謂此也丹居神室猶北辰在上以正眾星人君布政以臨萬國中正而不動則森羅順恭端拱而無爲則天下和平是則爲政法天而丹法爲政也

彭曉曰乾剛坤柔配合相包凡修金液還丹先立乾坤旣濟鼎器然後使陰陽合精气於其中次運水火坎離繼合日月龍虎故得鼎中光耀明防窺良由參度聖文究尋藥母俾乾坤離坎混而相符而遊降六虛敷舒五气循六十卦歷十二辰布爲車輿以迎龍馬內有中宮金母如君治國禦時運和气以相從任無爲而大順是故路平不陂無往不復若或運火參差取時無準則路生險阻國家見傾致使神室金妃無憑滋產然金丹之要全在鉛火二字鉛火則水火也爲還返之祖宗其餘五行气候皆輔助而成功金妃則金母也君子居其室【至】各自有日易曰君子居其室出其言善則千里之外應之諭金翁處於神室如君居九重之上凡運旦夕水火如發施號令欲令眾气得所又須安靜無爲藏器俟時順爻辭循刻漏一一領覽屯旦夕之符謂六十卦應一月候晝夜各受一卦周而復始寅申是陰陽始終之位也聊陳兩象【至】悔吝爲賊聊陳兩象謂水火陰陽也從子至已屬春夏火行發生之候含於器中而溫養精神乃象施仁徳也自午至亥屬秋冬符運肅殺之候降於胎中而凝合靈汞乃象立義刑也魏公使後人則知日月之行度分陰陽之興廢循以卦爻順之寒暑垂誡專謹消息往來俾鼎內悔吝不生象中盜賊不起則赤精降气白汞成形金液還丹不日而就矣二至攺度【至】由乎胸臆夏至冬至春分秋分此四者謂子午卯酉於十二辰間分擘四季疆界復有土徳巡遊四季之末生成龍虎金木之形非只以四季爲文更於十二辰間又分二十四气七十二候象一年之气數也如毫刻漏參差咫尺日月失度晦朔偏陂晝夜不等或陽火過刻水旱不調則隆冬變爲大暑或陰符失節寒暖相侵則盛夏反作濃霜金宮旣砂汞不萌玉鼎乃虫螟互起大則山崩地圮金虎與木龍沸騰小則雨暴風飄坎男共離女奔逸金虎木龍乃東西之魂魄坎男離女是南北之夫妻孝子迸散者則胎中眞汞被火候過差飛走不住以至皇極鼎口因而迸出殊域也或吉或凶或興或起四者及以上變證皆繇運火之士胸臆也若能軌範天機衡量日月細思調燮至誠運圖召和气於鼎內而產幹精俾眞宰於胎中而生坤粹號曰眞水銀是也動靜有常【至】屈伸反覆凡運水火動靜依時使龍虎二气相須子母重胞慕戀五行守界四季周流盈縮不虧返覆無失卽日見其成功也幽潛淪匿【至】爲道紀綱或或顯或用或潛更爲變化之宗互作生成之母故云爲道紀綱也以無治有【至】坎離沒亡無者龍也有者虎也無者汞陽之气也有者鉛陰之質也鉛汞處空器之中而未能自生變化因坎離升降推運四時遂見生成蓋用空器而以無制有也龍虎經曰有無相制朱雀炎空故陰生而陽退陽起而陰潛一消一息則離坎隨時而亡沒也言不苟造【至】戊巳之功聖人不苟造虛言以惑後人故引驗日月推效神明分擘剛柔指陳金水諭龍虎而取象運陰陽而采精以五土而終功以四季而結裹遂得靑赤白黑循環而皆稟戊巳也坎戊月精者月陰也戊陽也乃陰中有陽象水中生金虎也離已日光者日陽也已陰也乃陽中有陰象火中生汞龍也故修丹采日月之精華含陰陽之靈气周星數滿陰陽運終盡歸功於土徳而精神備矣推結字者蓋易字象日月也晦朔之間【至】發散精光晦朔之間金水符合之際艮後寅前是也陽符旣退金水同宗故混沌相符牝牡相得流金滋潤施液母胎化生神靈不可度量又能安身利用藏質形伏體潛潭精光漸發旣於東北右轉乃是遇朔復興起自箕斗旋轉西位嘔輪吐萌漸思明耀尙在伏陰之際將擬復圓舊形故於東北艮鄕以循發生始終之位再動潛龍也比諭運符至戌亥之間鼎中金水如經晦朔將近子符發生謂艮位去寅不遠故曰嘔輪吐萌同金母於晦朔之間金水滋暢至月旦遇子符一陽之火金遇火重明復耀則左旋吐萌漸生龍體也故下文云盛衰漸革終還其初也昴畢之上【至】轉而相與昴畢之上震出爲證者謂月之初生於西方昴畢之上以行陽火至子丑將運五日一周之气自此而始再生一陽爻震气初動發生之端於鼎內因此漸生陽气至三五十五日方成純乾而體成就也陽以三立者火行三日鼎內陽气初布故云三日震動也陰以八通者已得二候生二陽爻至於八日兌金得用金水气停屬上金水相通故云八日兌行也九二見龍和平有明者謂月當上成形方半諭鼎內金水受寅卯之符陰陽各半也三五徳就者謂九三幹干行至辰巳正得三候共計十五日三爻盡爲純陽幹體成就也此後陰陽界分故謂之盛衰漸革終還其初乃周而復始也巽繼陰統九四或躍進退道危者陽爻退而變一陰爻巽故得承領陰符行五日在午未之上柔爻漸進陰气旋生包固陽精無敢動逸四候旣滿生二陰爻艮行五候符至申酉遇下二十三日金水復均也九五飛龍天位加喜者謂六候三十日坤行陰符至戌亥是乾坤之气俱足龍虎陰陽萬物之數周旋故云九五加喜也六五坤承結括終始韞養眾子世爲母者謂坤始變一爻爲陽成震作乾家長男以至三爻俱變爲純陽成幹陽極陰生復於幹體變一爻爲陰成巽作坤家長女以至三爻俱變爲純陰成坤始終出沒皆繇坤體長養萬物世爲母眾子卽眾卦是也故六五坤承結括還丹終始爲道之規矩也用九翩翩者亢極見命以退位乃陽數已訖則轉而相與也循環璇璣【至】爲易宗祖謂上文云乾坤爲道之規矩欲順陰陽之則須循魁斗之行變化備於六爻周流故無常位乃爲易道宗祖蓋諭坎離運气於鼎中周流六虛於象內莫能窺睹妙潛生是爲藥之宗祖也朔旦爲復【至】黎蒸得常朔旦爲復者五陰一陽陰气已極陽气復上謂六柔爻下體初變一剛爻是一陽發生之兆故從子初起陽火也陽气始通律應黃鐘鼎內受防陽之气始造砂汞之基五陰一陽以陽爲主則布气通流無所不至是謂出入無疾也易曰復返復其道復其見天地之心乎諭天地鼎中將生萬物自玆而始應十一月子進陽火候也臨鑪施條【至】結正低昂臨卦四陰二陽諭行醜火陽徳漸進光耀鼎中冬至之後日以益長陽气浸布生成神气精也符應大呂結正低昂者金水感气漸結流珠於上應十二月丑進陽火候也仰以成泰【至】運而趨時泰卦三陰三陽陰陽气停夫婦交接漸兆龍虎之精敷榮金汞故云小往大來易曰無平不陂無往不復陰陽相承之道應正月寅進陽火候也漸歷大壯【至】晝夜始分大壯卦二陰四陽謂仲春陽气𨿽盛陽中猶含陰气陰道將離故楡莢隨陽而落也刑徳相負者謂二月八月陰陽分位之時陽爲徳徳則萬物生陰爲刑刑則萬物死故二月陽中含陰陰气犯物乃於仲春而楡莢墮落象金砂隨余陰气動靜落於胞中故雲歸根也八月陰中含陽陽气發生乃於仲秋而薺麥復生象金水隨余陽气滋液滿於室內故云復榮也下文觀卦內云刑徳相負之際陰陽相停之時應二月卯息符候也夬陰以退【至】振索宿塵夬卦一陰五陽陽升陰退陽气已盛而鼎內尙餘防防陰气被辰火蕩滌金砂得以洗滌羽翼振其宿塵應三月辰進陽火候也幹健盛明【至】中而相干易曰大哉乾元剛健中正純粹精也乾元萬物資始自冬至一陽生至於純陽雲行雨施品物流形諭鼎內自十一月受符至四月六爻盡變爲純乾資成品故金胎遇正陽之火金得火而成器固益光明廣被四鄰充滿鼎室應四月已進陽火候也中而相干者陽極陰生謂下文陰干陽徳也姤始紀序【至】陰爲主人易曰姤遇也五陽一陰陰生陽退陰陽分界龍虎交媾故相遇也又曰系於金柅貞吉謂一陰首唱系午後變以至極陰也履霜最先者一陰初生必至極陰旣有防霜必至堅冰井底寒泉者謂五陽下有一陰陰气未得敷舒五陽𨿽多陰方受事凡卦之六爻五陰一陽以陽爲主五陽一陰以陰爲主多以少爲主故曰陰爲主人也謂鼎內金母本是太陰水精初得陰气防信金水少得舒情必知堅冰極陰之至也應五月午退陰符候也遁世去位【至】棲遲昧防遁世四陽二陰陰气漸盛陽气漸衰謂陽遁其位收斂眞精以待將來殘陽居陰漸欲閼絕乃棲遲於昧防也易曰物不可以終遁故俟時也諭鼎內赤龍之精被陰用事漸合金水欲萌奼女則收斂眞精任陰陽之變化也應六月未退陰符候也否塞不通【至】沒陽姓名否卦三陰三陽天地俱息陰陽不交萬物不萌中宮金母舒捲自然安穩應七月申退陰符候也觀其權量【至】因冒以生觀卦二陽四陰陰气已盛比仲秋情謂鼎內金得陰气隨水相合變化滋生奼女水銀也然陰气得用而鼎內猶餘陽和反於仲秋復生薺麥故云老枯復榮也冒生者徧地生也諭金水承陰符於仲秋生養靈汞滿胎中也八月二月陰陽刑徳相負已於上文大壯卦中注之應八月酉息符候也剝爛肢體【至】亡失至神易曰剝剝也一陽五陰陰盛陽衰柔侵剛盡金水俱息肢體消化歸功土徳應九月戌退陰符候也亡失至神【誤作坤解不錄】道窮則返【至】承天布宣乾始於坤六陰柔爻九地之下變一剛爻謂之一陽生陽气從玆而始以至六變純陽幹體成就純陽气足陽極陰生復於幹六陽剛爻之下變一柔爻謂之一陰生以至六變純陰復歸坤體也故云道窮則反歸乎坤元也坤地母也陰也乾天父也陽也故陰得陽而生陽得陰而成一陰一陽之謂道曲成萬物而不遺故云恆順地理而承天布宣也比諭一年十二月一日十二辰運陰陽進退之火符合乾坤坎離之精气周而復始妙用無窮因使聖女靈男交陰陽於神室飛龍伏虎姤魂魄於母胎是以神變無方化生純粹者也幽遠渺【至】千載常存天地𨿽則遠謂日月交气應其行度則又相連育種萬物爲陰陽祖也陰陽媾精於天地廖廓恍惚之間則莫知其出沒也諭鼎器設像乾坤父母運軸坎離男女於鼎內寥廓恍惚之間則莫睹其變化蹤繇也金爲藥宗於鼎內初則黃未分迷失軌轍次則陰陽剖判終則仁君五行互用無往不復否泰相濟陰陽相因始復終坤起朔止晦入符出火益水安金行火止水理似循環內象金水養育亦同人主如四時符火加減不失時節千秋龍虎常存也禦政之首【至】各典所部禦政之首者運符火之士起首次第也旣鑄金成鼎器鼎新革故【誤失此句】則管括固濟令防密也開舒布寶者內金舒暢滋液金水相依也復隨斗柄經歷十二辰上順五星於四七之間【四七乃二十八宿也】如或緯候參差符節不應則吉凶生於爻象符火失於晨昏故使外五星錯亂則內五不和四七乖戾則周星誃離而鼎內不生成也外火𨿽動而行內符閒靜不應則天魂地魄不相交接是以星辰錯亂日月差殊四序不調萬物不產良繇運火夏秋失節致鼎內霖旱不常也文昌統錄者斗魁戴筐六星曰文昌宮一曰上將二曰次將三曰貴相四曰司命五曰司祿六曰司災臺輔者魁下六星兩兩而比者曰三臺主宰天下上佐天子理陰陽順四時下遂萬物之宜使卿大夫各得任其職則象鼎內受天地萬物之气而生成變化也陰陽旣乖四時失度猶運火符之士調燮過差故云詰責也金液還丹祕在鉛火二字爲之始終旣得眞鉛又難得眞火其可輕議也哉是以魏公廣而諭之猶慮後人之迷惑也原始要終【至】國無害道原始二句【誤解不錄】其神室陰精處中宮居土徳而象君若鼎內應而外不專良繇國君驕佚則四方貢輸不入臣下邪佞致使時刻有差望虧盈晦朔吝咎皆歸過於主主卽金精土徳神室也因玆奼女逃亡赤龍奔逸神精旣走金液何求辰極受正優遊任下者謂神胎居中宮諭君處明堂如北辰也陰陽五行之气臣下也但君臣理內如北辰正天之中則陰陽五行之气和順鼎室金水之液滋生自然變化也

陳致虛曰此節獨明陰陽精四者何謂乾剛坤柔翼曰幹陽物也坤陰物也陰陽合徳而剛柔有體以體天地之撰以通神明之徳故夫幹之爲徳剛健中正純粹之精也坤之爲徳柔順利貞君子攸行是乾坤配合者金丹之道也所以干陽之徳主乎稟與坤陰之徳專乎含受蓋雄雌相須憑精精舒布要雌雄翼曰精爲物遊魂爲變爲物者順行而生生人生物也爲變者逆用而成成佛成仙也何謂坎離冠首夫乾剛交坤乾乃中虛而爲離坤柔承乾坤乃內實而爲坎是以坎離繼乾坤而冠陰陽之首且得剛柔之正離中日光坎中月耀垂輝於下妙杳防難可測識不可畫圖惟聖人爲能揆度而參贊序述其元基何謂四者混沌蓋陰陽精气四者包於虛無之竅乃行六十卦張布以爲輿也坤爲牛爲輿幹爲龍爲馬是乾坤合徳而龍馬就駕天下治平而明君禦時金液還丹與是同道何哉蓋龍爲東方木汞馬卽南方砂火龍馬得西方之金虎以生北方武之水故凝精合而成形就駕矣和則隨從路平不邪者明君之禦政若行於大路不勞擾於民和气隨時應稍有不繇正路或使邪佞以蔽賢嫉能其國將危矣比之修煉以和爲先和則事皆隨心而應翼曰和兌之吉行未疑也事旣和已必正其心必誠其意必防其虞則無險阻而不傾喪其丹毫髮之差可不愼乎君子居其室【至】屈伸反覆此節最爲入室之初防閒細密煉丹之難等等如是聖人特以君子諭之是翼之擊辭曰君子居其室出其言善則千里之外應之況其邇者乎夫道本無言非言何繇顯道謂無言者有徳之士言不可以不愼也況行道修丹之士乎仙翁乃引先聖之言而又伸之此謂萬乘之主處九重之室發號出令順陰陽節言求丹必順陰陽節候卽一陽來復之際藏器待時勿違卦月言采藥必待月現震生卽三日出庚之時屯以子申乃水生旺之處用寅戌乃火生庫之位其六十卦各有其日聊陳二卦卽屯也未能究悉者仙翁自謂未能盡究詳悉蓋奧要口授故經云非世上之常辭上聖已成眞人通究微能悉其意此言未能究悉者世無上聖之資豈能行此道而成眞人哉立義設刑所以防其欺詐當仁施徳所以誘其歡心逆之者凶順之者吉按依法度歷明號令用須至誠行宜專密也謹候日辰者一年止在一月一月止有一日一日止在一時一時止用一符審察消息者必要知其兌金所生之水淸濁分數倘毫有差纖芥不正必招責咎賊害丹鑪如此乖錯則陰陽差忒二至攺度隆冬反爲大暑盛夏而有嚴霜春秋二分以縱橫晨夜刻漏而不應雨愆伏怪異多端如上咎徵皆諭臨鑪一差百錯總因煉已無功致斯乖變愚者不責於已反怨丹經若是大根方寸眞實自悔自咎誠心愈勵精勤不退一念通天自有仙助臨事必成亦猶孝子誠心方能感動皇極心者神之舍心實則神明自來言乃心之聲言孚則情性相感語𨿽近出已口聲遠播他方敗則招殃成則致福事乖則或造兵革事濟則身樂太平成敗乖濟四者皆繇人心所爲動靜不妄必依繩墨則四時應炁相求剛柔和五行正大易之道周流反覆無不順矣幽潛淪匿【至】戊巳之功此論陰陽之道之气或幽潛於其身或淪匿於各體或變化居中而包囊萬物或懋施生殺而爲道紀綱倘非干坤二用紀綱妙道則道或防乎息矣以無制有器用者空無與有爲兩者何也太極之分有先天有後天何謂先天形而上者謂之道以有入無也何謂後天形而下者謂之器從無入有也老子曰無名天地之始有名萬物之母海蟾曰從無入有皆如是從有入無能防人推度坎離消息之功則後天者皆爲器形滓質而有消息沒亡非若先天乃有長久之道可躋聖域也孔子曰先天而天弗違後天而奉天時世人惟順行後天之道故一生一死而輪轉不息聖人善逆用先天之道故致知格物正心修身乃長存而不泯數往者順知來者逆故易之道逆數也言不苟造者蓋諸子百家之書隨才述作工拙何居此爲道之祖書不可妄置一語恐誤後人此謂言不苟造也論不虛生者仙翁上法三聖準陰陽象日月況同作此書爲世梯筏此謂論不虛生也何謂引驗見效昔黃帝上升巢許髙蹈老子化胡成佛淮南雞犬皆仙此皆引驗見效也何謂較度神明如日月合璧爽現於庚子曰神而明之存乎其人推結字者如丹從月生水象坎卦日月爲易首之成道此結字也原理爲證者陰極而陽陽極而陰順行陰陽生人生物逆用陰陽必成金丹此原理也坎戊月精者北之正位爲坎中有眞土是爲陽土女宿主事幽潛陽精戊爲之門月轂之地藏無角兔內白外黑是爲陰中之陽外雌而內雄也離已日光者南之正位爲離中有眞土是爲陰土栁宿主事淪匿陰光已爲之戶日輪之所藏三足烏內黑外白是爲陽中之陰內雌而外雄也古人以日月爲易字者是易卽陰陽也然言陰陽則不見易言易則可見陰陽矣且萬物非土則不能芽蘗而日月尢所以孕乎土也故東則經氐土西度則經胃土南行則經柳土北毓則經女土日月得土而久其明土借日月以厚其徳土之分王循環四季春生夏長土之功也秋斂冬閉土之力也所以四時各有王日長鎭中宮始終羅絡以就其功靑赤白黑𨿽各居於東西南北然皆秉於戊巳二土共成其徳以施神化也此言陰陽分位各居凡所用者必借於土非有龍虎鉛汞金水采結之語故前則言列陰陽配合之位後乃云各居一方是妙語之有次序也晦朔之間【至】爲易宗祖此節象一月之晦朔望以比煉丹之行爻合符蓋一年十二度晦朔望天上太陰有十二度與太陽合璧人間少陰有十二度以形防經此陰陽之正也惟少陰也溟涬杳防不可度量聖人測之優遊太極方擬合符始可行中故號先天天上之太陰每防太陽日月合符月在日之下日在月之上月受日之精光其光向天非人可見亦繇男女交合男在上女在下女爲男覆而不可見當此晦朔月在日之上輝光未分比人間之少陰也太極混沌之時先天鴻蒙之內經罷符至初三庚方防陽將生陽牡陰牝相從配合其中滋液潤澤自然施化流通天地神明不可度量也夫大道者非聖賢之資則不能運行翼曰與天地合其徳與日月合其明四時合其序神合其吉凶道此金丹之神妙𨿽天地不能測度神明不能猜量何哉金丹乃先天之气聖人善與天地合徳逆施造化以生此气也聖人能與日月合明顚倒用功以存此气也聖人巧與四時合序以用此气而寒暑不相拘聖人潛與神合吉凶以成此气而鬼神見情狀故天地神明且不可度量惟聖人爲能也利用安身形而藏此何謂也坤道也坤之爲用坤宮有土上制坎水善利萬物而不爭者水之用也聖人能逆用之乃得水之利易之用六利用永貞者坤之徳也始於東北箕斗之鄕何謂也每朔月與日防必於箕斗之鄕箕斗爲艮艮之爲卦陰侵陽也號曰路月每至此而失其明故曰喪朋有若世人順行五行生老病死寒暑代謝也旋而右轉者天道左運日月星辰悉皆右轉月至此鄕必晦而防如璧如圭一日二日旋而右至於庚方精光吐魄乃生焉畢月昴日月借日光光吐於下如幹陽初生坤之下爲震象初三之夕一陽二陰漧之長男得時行道故三日震動也初八上一陰二陽坤之少女兌受丁火代坤行道以主其事陰陽和平神明乃生故曰八日兌行也三五爲望月全陽輝故曰三五徳就幹體乃成如上爻符比丹鼎中已得金水太陰映日而生精魄人身象月而生金丹鼎中有丹夕惕若厲滿則愼溢盛則恐衰惟聖人爲能愼終如始巽繼其統固濟操持徐運陰符包裹陽气艮主進止符滿下漸結漸凝天位加喜抽鉛汞鉛盡汞乾六五坤承結括終始鉛汞俱化金丹已成𨿽以一月諭其行持功要十月方擬成形功滿則三年功髙則一紀在人積行何如耳若夫大聖人再造陰陽推情合性轉而相與別立丹鑪復造九鼎大丹亦如璇璣復建於子比十二爻周於一月晦而至朔朔則屆爽初陽再動於復卦矣故云故無常位爲易之宗祖也朔旦爲復【至】千載常存上言一月晦朔望采煉成丹之象此節比一年十二月功行之象其初得丹比爲復卦復者一陽伏五陰也聖賢攸行此道則超凡入聖邪人若行此道則失命喪身故文王曰朋來無咎返覆其道七日來復利有攸往朋來者有朋自遠方來也無咎者有益而無損也返覆其道者用易之道也顚倒而行也七日來復者月其光七日再吐亦猶人也經動七日而陽初生利有攸往者善進而無失東京賦云日月防於龍【音斗尾星】者謂陽將復孔子曰復其見天地之心乎世人不知天地之心老子號此心爲牝之門云房指此心爲生門死戶易曰雷在地中復先王至日閉關商旅不行後不省方雷乃剛陽地乃柔陰以剛陽在柔陰之中復彼先天之气先王至此日行此道則閉關而不省方得專心而致志商旅者雜泛也不行者當絕其雜泛之事專行其道故象曰不遠之復以修身也又曰中行獨復以從道也朔旦爲復陽气始通者聖人之心一也復者先伏而後能復也陽之始气出入相通且無疾害立表微剛者幹動而直也黃鐘之律陽月建子兆者眾庶也始也庶物生此陽气皆始滋彰播施柔暖黎蒸得常者黎蒸之眾得復柔暖一陽之气皆能復其常道也作丹之妙其要在此切毋輕忽也學道已得師訣須曉三關三候何也預營壇墠先采藥物旣得藥物出入相通行煉已功柔暖播施防溫直透此爲初關第一候也臨馭丹鑪施條接意辟開道路不僭不狂分彩和光愈低愈下大呂應丑日景漸長是爲中關第二候也太蔟律臨仰以成泰泰之爲卦地上於天陰若居上水能潤下陽居於下火臨照上故咸之翼曰柔上而剛下二气感應以相與止而說男下女上是以亨利貞夫五行顚倒大地七寶柔施於前饒他爲主剛施於後我反爲賓牡初小往牝乃大來金气相須陽全幹體此云剛柔並隆陰陽交接是爲下關第三候也漸歷大壯結凝還丹俠列卯門楡莢歸根刑徳相負晝夜始分言丹之兆落在黃庭以防以養宜愼宜專夬之爲卦陰以決別陽气旣回金丹懷孕幹健盛明金气已純陽終於已運行陰符姤承乍包陽無走逸陽復得陰陰爲主人坤之爲化初六履霜井底寒泉陰气下來六月爲遁斂精俟時否屆七月陰陽不通陰伸陽屈陽气內明八月觀象量察秋情任畜防稚若麥之蘗老枯復榮若薺之芽化气旣竭剝消其形道窮則返歸乎坤元一來一往恆順承天此書撰作深有法度或序冒頭或括結尾無冒頭者結尾括之無結尾者冒頭總之卽如此節是無冒頭而以結尾括之其首句曰朔旦爲復復而臨臨而泰泰而大壯壯而夬夬而幹幹而姤姤而遁遁而否否而觀觀而剝剝而坤尾卻結曰幽遠隔閡相連只此兩語最爲簡易幽遠者陰陽二物至極幽不可摸捉至遠極不可思議而其造化功倍天地隔閡相連者二物間隔動防萬里若得黃婆以媒合之則𨿽至遠而至近也是以兩物應度而育種爲陰陽之元聖人用之而行其道寥廓恍惚而不足捉摸者未容度量聖人推之以逆其用也先迷失軌後爲主君者柔順利貞君子攸行先迷失道後順得常此十翼之辭也仙翁引而詳之中言陰爲主人末曰後爲主君皆坤之利地之道也無平不陂道之自然水之至平瀦爲淵陂畔岸不流陂若盈科則水自泛以水諭道自然之理變易更盛猶復至幹消息相因如姤至坤故云終坤復始如循連環也帝王承禦千載常存者若帝王能承禦乾坤逆順之道則千載之壽亦未爲多若功崇行著白日升天亦分內事禦政之首【至】國無害道仙翁以修丹之難借諭禦政則知亂民之難治凡修丹則知意馬之難拴系舊染俗污咸與維新禦政之首也是謂鼎新也懲忿窒欲見善則遷修身之本也是謂革故也若爲政若修身先從自己至防至密者首當管括而究治之則爲政而政成寶身而身修孔子曰爲政以徳譬如北辰居其所而眾星共之徳之一事不但爲政徳乃百行之元修丹之士可無徳乎且何謂徳仁慈愛明誠上徳之士也恭寬信敏惠入道之門也凡欲修丹當以惠敏爲先惠則足以使人仙翁乃曰開舒布寶者外得民之歡心內寶已之眞气此爲要道之魁柄若數布寶乃能統化其綱紐綱紐者執法之主善加統化則執法者不苦其法若爻象內動則吉凶外應亦猶五緯錯順吉凶應時感動誃離與此意同誃卽攺離猶移遷也言四七之星宿乖戾誃離悉皆俯仰文昌爲太防主星卽魁中戴筐六星號南極統星爲人身朱雀之神錄人長生之籍虛精之星乃三臺之綱紀統錄之星爲三臺之領袖在人身爲明堂之主開化世人之徳洞防光星是紫防輔弼卽尊帝二星在人身爲武之神若人見之壽可千歲其餘百節萬神各典所部修丹一事關造化故比禦政爲難也原始要終者原其始則能長存要其終則能不亡君乃心也臣乃身也心卽我也身卽物也若我心驕亢或自滿溢或身物相競不順軌法則望乖變盈縮有凶咎致執法者刺譏詰過於其主矣辰極卽前文昌星一曰南極辰極秉正而行優遊以任其下明堂卽臺輔勤布其善政使國無乖戾國亦身也身安气和則不害道此節諭人之修身煉丹亦猶人君之治國布政治國得其人行其政則天下平修身盡其心立其命則丹道成矣

兪琰曰正云人之有息剛柔相摩乾坤闔辟之象也作丹之時以干陽下交於坤陰使呼吸相含剛柔相當配爲夫婦打成一片則神气歸根性命合一而至藥產矣稟受相須卽交媾之說也天地以陰陽交媾生物丹法以陰陽交媾生藥人身中造化與天地造化相應未有不交媾而可以成造化者人能虛心凝神與天地之機偕作則造化在吾掌握中矣坎離日月也日月照乎天地間螺蚌吸之生珠頑石蓄之變玉何況人身自有日月豈不能回光返照結眞珠產眞玉哉但是物也寂兮寥兮不可測不可得而圖畫惟可心知意防而已此聖人所以廣譬曲諭以參序金丹之元基而參同契所繇準易而作也乾坤坎離四者合而爲一則神气歸根窈窈防防莫知其所以然矣以乾坤爲鼎器以坎離爲藥物而遂用其餘六十卦自屯以至旣濟未濟周圍列於鼎外以爲周天火候則六十卦皆爲吾用而龍馬歸吾駕禦矣夫身猶國家也心猶君也心定則神凝气和三宮自然升降百脈自然流通故作丹之際余無別徑但虛心靜嘿凝神入於炁穴順其往來綿綿延延勿令間斷久之則神自凝息自定息定而炁聚炁聚而丹成更不用按摩導引吐納存想之邪道也君子居其室【至】坎離沒亡人君尊居九重出其言善則千里之外應之修煉者含光默默返照於內虛極靜篤則天地之气自來歸之此感彼應自然之理也古之聖王孟春命相布徳和令孟秋命將選士厲兵亦依時應節而順夫天地之陰陽也煉丹之法先當知時尢當待時時苟未至則惟含光默默虛以待之而已不爲之先也子申寅戌卽子午卯酉率皆寓言以六十卦觀之始於屯終於旣未其間陰爻陽爻互相交錯𨿽各不同而反體對體各自有合其實卦卦一般學者識觀屯兩象繇此觸而長之自可默防其諸卦之義也西方爲義東方爲仁刑主殺伏所以煆西方之鉛也徳主生起所以煉東方之汞也鉛屬金其性至剛藏於坎中非猛烹極煆不能飛上故用武火逼之而不可施以文汞屬木其性至柔藏於離中一見眞鉛自然不動故用文火煉之而不可施以武作用兩般順吉逆凶○抽運用切須防危不可以毫髮差殊順其自然則吉逆之彊爲則凶故必按歷法令知下手之口訣至誠專密無纖毫之雜想然天地盈虛與時消息人身法天象地其血气之盈虛消息悉與天地同途所以丹法以天爲鼎以地爲鑪以月爲藥之用而采取必按月之盈虧以日爲火之候而動靜必視日之出入凡抽運用沐浴交結一一取法天地是以謂之至道若別求他法是旁門小術區區臆度之說矣夫所謂火者非存想之火乃身中天然之眞火所謂候者非時刻之候乃身中天然之气候也火之爲性遇巽風則熾遇坤土則藏用之不可太過不及全在調其文武審其寒溫使之得中則大小無傷兩國全而片晌之間見丹頭矣調停運用正謂此也倘毫髮差殊則二至攺度於南北二分縱橫於東西隆冬變爲大暑盛夏翻作霰雪而鉛汞飛走羣異旁出矣人身以乾坤爲父母而六子運用於其間往來上下一惟父母是從故曰孝子皇極者中央正位八方防歸之所孝子能用心而感動之則虎一聲龍出窟鸞飛鳳舞入金城矣如其舉動悖亂不協於極則珠迸散靈汞逃亡六子非孝子乃丹道之逆賊爾○蓋有藥而行火候則金被火逼奔騰至於離宮化而爲水反以克火故火無炎上之患若無藥而行火則虛陽上攻適以自焚其軀此招禍致福所繇分也然眞陽生於坎宮濁而不起欲其擒制離宮之眞汞當用武火猛烹極煆然後飛騰而上及其至於離宮與眞汞交結之後則宜守城沐浴更不可加以火此太平興革之迥不同也是四者豈繇他哉反求諸心而已寂然不動反本復靜坤之時也吾則靜以待之靜極而動陽炁潛萌復之時也吾則動以應之斯有常法矣否則朝行暮輟則非專心致志當動而雜以靜當靜而間以動或助長於先或忘失於後則動乃行气之動靜乃禪定之靜豈按法令奉繩墨之謂哉下功之時四時要善調停而順其宜然後溫涼寒暑各得其所剛柔斷矣不相涉入者陽剛用事則一意在下不可涉於上也陰柔用事則一意在上不可涉於下也王良器天童經頌云金木中央並水火五般守定一丹田蓋此五者散則周身爲气聚則丹田成寶今以之凝然端守於丹田而不妄盈縮則相與混融化爲一气而凝成金液矣盈者太過縮者不及蓋太過則傷物不及則又不能生物惟當綿綿若存以意守之而已守之之久則時至气化罐滿必溢神明自當來也易日月也日月行於黃道晝夜往來周流不息循環反覆無有窮已人身首乾腹坤儼如天地其二气上升下降亦如日月然所以效日月之用與天地同功其要在乎通任督二脈蓋二脈爲一身陰陽之海五气眞元此爲機防任脈者起於中極之下以上毛際循腹裏上關元至咽防屬陰脈之海督脈者起於下極之腧並於脊裏上至風府入腦上巓循額至鼻柱屬陽脈之海所以謂之任脈者女子得之以妊養也督脈者以其督領經脈之海也人能通此二脈則百脈皆通自然周身流轉無有停壅之患而長生久視之道斷在此矣幽潛淪匿者神入气中气入臍中而沈歸海底去也變化於中者時至气自化靜極機自發而抱出日頭來也蓋金丹之母不過先天一气而已裂而爲二分而爲三散而爲萬皆自此一气中來故曰包囊萬物爲道紀綱道徳經云三十輻共一轂當其無有車之用埏埴以爲器當其無有器之用鑿戶牖以爲室當其無有室之用此三者皆是譬諭虛者之爲用故曰有之以爲利無之以爲用車器室皆實有之利也而其所以爲車爲器爲室皆虛中之用今魏公謂以無制有器用者空實用老子之說蓋丹法以太虛爲鼎鑪而太虛之中自有天然妙用關尹子云衣搖空得風气噓物得火陳抱一注云知揺空得風則鼓吾槖鑰可以生气知噓物得水則胎吾之气可以化精苟昧此而他求所謂鼎器則非虛無之道矣息者進火之候坤三變而成幹也消者退符之候幹三變而成坤也今自朔旦震卦用事之後歷兌至乾望罷巽卦用事之後歷艮至坤其間不見坎離爻位是謂坎離沒亡歟曰坎離非沒亡也行乎六虛之間而往來不定爾言不苟造【至】戊巳之功魏公自言作是書以發明斯道之祕不肯苟造無稽之言以誑惑後人無非引驗見效親到實詣之說復恐其說未足以取信於後人遂又校度日月之神明以爲法推原易卦之道理以爲證可謂喫爲人矣坎外陰而內陽月之象也離外陽而內陰日之象也坎納戊戊陽土離納己巳陰土二土交合而陰陽相濟剛柔相當猶日月兩字合而輳成易字也靑赤白黑卽木火金水四者各居一方惟土居中央分旺辰戌丑未而羅絡一歲之始終是故木得之以旺火得之以息金得之以生水得之以止四者皆稟其功也是土也徧滿宇內本無定位在坎爲戊土在離爲巳土在中宮爲戊巳土在四季爲辰戌丑未土均是物也使非眞土調和則陰陽否隔剛柔離分不能成丹矣悟眞篇云四象五行全借土防哉晦朔之間【至】施化流通三十日夜半以前爲晦朔之間丹法以時易日則每日亥子之交是也人身陰陽交防於此時此時作丹則內眞外應若合符節不先不後正當其中乃天地人之至妙者也一气未分爲渾沌陰陽混合爲相從以丹法言之則寂然不動神凝气聚不知世之有人已之有身天之爲蓋地之爲輿與道防一萬慮俱遣少焉三宮气滿機動籟鳴一劍鑿開渾沌兩手擘裂鴻蒙是謂無中生有蓋神仙修煉只是采取先天一气以爲金丹之母所謂采者以不采采之取者以不取取之皆在於靜定中得不可以一毫思慮加乎其間也蓋太極未判陰陽未分此天地之先天也以丹法言之則寂然不動反本復靜之時是也寂然不動則心與天通而造化可奪翠虛篇云莫向腎中求造化卻須心裏覓先天昔黃帝遺其珠使知離朱契詬索之皆不得乃使防象得之防象者忘形之謂也必忘形然後先天一气可得還金篇云鬼神不見處龍虎定相尋可謂深切著明矣迨夫時至气化陰陽交感此乃身中之天地絪縕身中之男女媾精也則倐爾火輪煎地脈愕然神瀵湧山椒天地之間被潤澤而大丰美苟非親造實詣安知有如此之眞景象哉天地神明不可度量陰陽相交而神煞藏沒此天地神靈之時龍虎相交而神不知此吾身神靈之時以吾身之神靈合天地之神靈則內眞外應巽門於定中豁開而兩畔同升合爲一矣若使可以存想存思計較度量而得之則不謂之神靈矣利用安身【至】戰徳於野丹法以時易月於半夜坤復之交疊足端坐如山石之不動口緘舌气如冬蛇之蟄伏此卽利用安身形而藏也其時含光默默返照於內呼吸綿綿歸於命蒂久之但覺窈窈防防如臨萬丈不測之淵潭此乃神气歸根身心復命金液凝結之時也然修丹火候與月之消長無異月三日哉生明蓋始於東北箕斗之鄕旋而右轉至晚嘔輪吐萌於西南昴畢之上其象如震以干卦言則應初九此諭吾身陽火起緒之初也月初八上其光半明其象如兌以干卦言則應九二諭陽火用功之半也月三五十五與日相望魂盛光盈其象如乾以干卦言則應九三諭陽火圓滿之時也月十六望罷哉生魄其象如巽以干卦言則應九四諭陰符繼統之始也月二十三下其光半虧其象如艮以干卦言則應九五諭陰符用功之半也月六五三十光盡泯其象如坤以干卦言則應上九諭陰符結括之時也魏公以六卦諭火候而配以干六爻蓋以丹乃純陽之寶幹乃純陽之卦也於六卦之中幹稱九三夕惕虧折神符坤稱上九亢龍戰徳於野蓋以守城於幹用文野戰於坤用武皆當防危慮險也用九翩翩【至】爲易宗祖九者陽數之終也丹道法幹歸於純陽故用九亦諭刻中火候之九轉也火候一爻過一爻又來不敢毫髮差殊此爲道規矩訖則復起也金情木性一物分二間隔東西若得斗柄之機斡運則木性愛金金情戀木與坎離升降上下而金木自然不間隔矣神仙還丹乃身中之易火候九轉乃身中之乾乾道周流一身無爻畫可觀象數可求迎之不見其首隨之不見其後安有方體而得以察睹也哉惟潛天而天潛潛地而地如六爻卽變動而已六爻卽幹之六爻也繇此引伸觸爲六十卦皆祖宗於此矣漸歷大

壯【至】晝夜始分大壯四陽之卦也律應夾鐘一日爲日出卯一月爲初八半至初十一

歲則建卯月也此時陰佐陽气聚物而出諭身中陽火方半气候停勻故言刑徳相負晝夜始分然萬物莫不當春發生而楡莢至是墮落何也蓋陽中有陰也夬陰以退陽升而前洗濯羽翮振索宿塵夬五陽之卦也律應姑洗一日爲食時辰一月爲十一至十三半一歲則建辰月也此時陽气旣盛逼近天際諭身中陽火升上故言陽升而前而又言洗濯羽翮振索宿塵者若大鵬將徙天池則水擊而上其勢當奮發也幹健盛明廣被四鄰陽終於已中而相干幹六陽之卦也律應中呂一日爲禺中已一月爲十三半至十五一歲則建已月也此時陽气盛極周徧宇內諭身中陽火圓滿而丹光發現出頭神瀵分爲四埒注於山下經營一國無不周徧故言廣被四鄰而又言陽終於已中而相干者至此則陽火數終而陰符又用事矣姤始紀緒履霜最先【至】陰爲主人姤一陰之卦也律應賓一日爲日中午一月爲十六至十八半一歲則建午月也此時陰气方生諭身中陰符起緒之地靈丹旣入口中回來卻入寒泉當馴致其道送歸丹田不可慌忙急速故言履霜最先井底寒泉而又言賓服於陰陰爲主人者至此一陰用事眾陽爲賓賓者敬也防危慮險之謂也遁去世位收斂其精懷徳候時棲遲昧冥遁二陰之卦也律應林鐘一日爲日昧未一月爲十八半至二十一歲則建未月也此時陰气漸長諭身中陰符離去午位收斂而降下如賢者退僻處巖谷故言懷徳棲遲也否塞不通【至】毀傷姓名否三陰之卦也律應夷則一日爲晡時申一月爲二十一至二十三半一歲則建申月也此時陽气漸衰諭身中陰符愈降愈下猶三陰肅殺之時艸木黃落故言陰伸陽屈毀傷姓名也觀其權量察仲秋情【至】因冒以生觀四陰之卦也律應南呂一日爲日入酉一月爲二十三半至二十五一歲則建酉月也此時陰佐陽功物皆縮小而成諭身中陰符過半降而入於丹田如木之斂華就實故言任蓄微稚然萬物莫不逢秋枯老而薺麥至此芽蘗者何也蓋陰中有陽也剝爛肢體【至】亡失至神剝五陰之卦也律應亡射一日爲黃昏戌一月爲二十六至二十八半一歲則建戌月也此時陽气衰滅枝頭之果皆潰爛而墜於地諭身中陰符將盡而神功無所施故言化气旣竭亡失至神也道窮則反歸乎坤元【至】後爲主君坤六陰之卦也律應應鐘一日爲人定亥一月爲二十八半至三十一歲則建亥月也此時純陰用事萬物至此皆歸根而復命諭身中陰符窮極則寂然不動反本復靜然其間陰陽感合與天地無異天气降而至於地地中生物者皆天气也所謂以神歸气內丹道自然成者此己此亥子之間乃陰陽交界之時六陰窮極一陽未生寂兮寥兮神仙於此作丹塞兌垂簾以神光下照於坎宮始者幽幽防防儼如寒潭浸月次則神與气合隔閡潛通猶如磁石之吸鐵也作丹之際正如亥月𨿽主祕藏而一歲發育之功實胚胎於此人當夜气未央凝神聚气端坐片時少焉神气歸根自然無中生有漸凝漸聚積成一防金精當此身心復命之時神入寥廓與太虛一體靜定之久候至心花發現則三宮气滿但覺恍惚窈防莫知其所以然也又俄頃陰極而陽生靜極而機發則門面豁開虛空迸裂一段風光破寂寥而化權歸手內也此章顯言產藥之川源極論存亡有無主客先後之祕防至詳盡矣無平不陂【至】千秋常存平陂往復道之自然丹法靜極而動動極而靜一動一靜互爲其根亦出於自然夫金丹者身中之易盛衰相禪未有窮而不變變而不通者故云更盛相因陽始於復陰終於坤首尾相接故云始終連環學道者終日幹幹與時偕行則可以歷千歲而長存矣禦政之首【至】統化綱紐一陽才動作丹時猶人君禦政之首也鼎新革故【無文】管括防密者眼含其光耳凝其韻鼻調其息舌緘其气疊足端坐潛神內守不可一毫外用其心也蓋眼旣不視魂自歸肝而不從眼漏耳旣不聽精自歸腎而不從耳漏舌旣無聲神自歸心而不從口漏鼻旣不香魄自歸肺而不從鼻漏四肢旣不動意自歸脾而不從四肢孔竅漏五者無漏則精神魂魄意相與混融化爲一气而聚於丹田凝成至寶丹道之要全在乎斗所以斡運一身之陰陽統攝一身之萬化猶之綱衣之紐人身三田分於三處若得斗柄之機斡運則眞气上下循環如天河之流轉此之謂要道也爻象內動【至】國無害道一陽生於身內是爲受气之初得之固易然於此時下手則吉凶悔吝生於動不可毫髮差殊也五行要攢簇金火要同鑪亦在人一念間返本還源爾否則鼎中列宿皆差違而天地懸隔矣善乎呂純陽老仙雲水火均平方是藥陰陽差互不成丹防哉史記天官書云斗魁戴匡六星曰文昌宮又有三臺四輔而眾星分野環繞之人身之中以縫宮天子統乾坤而又有三龍四虎眾卦火符詰責者甲乙無令失庚辛莫要差也典部者按一年二十四气列周天二十八宿而鼎鑪火候密推排也始月朔也終月晦也存亡之緒者晦朔之間陰將盡而猶未盡陽將生而猶未生其間抽進退沐浴交結少有走失存亡系之此極之統緒也君神也臣气也作丹之時鉛汞歸土釜身心寂不動蓋身動則气散心動則神散須是凝神聚气心息相依然後靈胎可結不然則身中之望有盈縮而乖變凶咎矣推求其故蓋由心主放肆而違道於是气亦邪佞而行不順軌亦受刺詰矣復命篇云驅回北斗轉天綱手握南長入洞房可見辰極處其尊當含光默默之時綿綿若存任其自然不可勞其神也天官書云東宮蒼龍房心心爲明堂黃庭經云明堂金匱紫房間借問何在兩眉端於此垂光下照猶人君坐明堂以布政而通道於九夷八蠻矣

古文參同契集解卷上【上】

欽定四庫全書

古文參同契集解卷上【下】

明蔣一彪撰

參同契【東漢魏伯陽著】

中篇【此言黃老延命養性長生之道也】

將欲養性延命卻期審思後未當慮其先人所稟軀體本一無元精云【兪作流】布因炁托初陰陽爲度魂魄所居陽神日魂陰神月魄魂之與魄互爲室宅性主處內立置鄞鄂情主營外築完【兪作恆爲】城郭城郭完全人物乃安爰斯之時情合乾坤乾動而直气布淸流坤靜而翕爲道捨廬剛施而退柔化以滋九還七返八歸六居男白女赤金火相拘則水定火五行之初【兪作拘則水定水五行初】上善若水淸而無瑕道之【兪作無】形相眞一難圖而分布各自獨居如雞子白黑相符縱廣一寸以爲始初四支五藏筋骨乃俱【兪作具】彌歷十月脫出其胞骨弱可捲肉滑若飴坎男爲月離女爲日日以施徳月以舒光月受日化【兪作日攺月化】體不虧傷陽失其契陰侵其明晦朔薄蝕掩冒相傾陽消其形陰淩災生男女相胥含吐以滋雌雄錯雜以相求金化爲水水性周章火化爲土水不得行男動外施女靜內藏溢度過節爲女所拘魄以鈐魂不得淫奢不寒不暑進退合時各得其和俱吐證符關關雎鳩在河之洲窈窕淑女君子好逑雄不獨處雌不孤居武蛇蟠糾相扶以明牝牡竟當相須假使二女其室顏色甚姝蘇秦通言張儀合媒發辯利舌奮舒美辭推心調諧合爲夫妻發腐齒終不相知若藥物非種名不同分兩【一作劑】參差失其綱紀𨿽黃帝臨鑪太乙執火八公煉淮南調合立宇崇壇玉爲階陛麟脯鳳臘把籍長跪禱祝神祗請哀諸沐浴齋戒冀有所望亦猶和膠補釜以硵塗瘡去冷加冰除用湯飛舞蛇愈見乖張上徳無爲不以察求下徳爲之其用不休上閉則稱有下閉則稱無無者以奉上上有神徳居此兩孔穴法金气【兪作有無】亦相須知白守黑神明自來白者金精黑者水基水者道樞其數名一陰陽之始終含黃芽五金之主北方河車故鉛外黑內懷黃華被褐懷玉外爲狂夫金爲水母母子胎水爲金子子藏毋胞眞人至妙若有若無仿髴大淵乍沈乍浮退而【兪作進退】分布各守境隅采之白造之則朱煉爲表衛白裏貞居方圓徑寸混而相扶先天地生巍巍尊髙旁有垣闕狀似蓬壺環匝關閉四通踟躕守禦密固閼絕姦邪曲閣相連以成【一作戒】不虞可以無思難以愁勞神气滿室莫之能畱守之者昌失之者亡動靜休息常與人俱內以養已安靜虛無原本明內照形軀閉�其兌築固靈株三光陸沈溫養子珠視之不見近而易求

陳顯微曰夫血气之屬各有性而性未嘗不出於正也血气之屬各有命而命未嘗不出於情也然性本正矣及乎迷失眞性而淪溺於邪蹊甚至爲凶人爲蛇爲蠍爲異變眞性而爲邪性者有矣命本情矣及乎明心見性了知一切眾生各因淫欲而正斯命於是煉精化炁入聖超凡變其命而爲正命者有矣知�之本然後能養知命之正然後能延試思夫人之始初稟受形軀之時本一正性也而父母交精元气云布果出於正耶果出於情耶圓覺經謂命因欲有與此同防陰陽爲度【至】各自獨居夫情性生於魂魄魂魄生於明暗明暗生乎日月日月生於陰陽聖人以乾坤剛柔動靜闔辟之機推測之此大丹之道所以契大易也其要不出乎以陰陽爲度也故日出於夘則天明而魂盛日入於酉則天暗而魄盛魂爲陽神魄爲陰神魂以晝爲室魄以夜爲宅其實不出乎明暗二機也夫人晝明則用魂用神而魂體本性也夜暗則歸精歸魄精魄本命也命生情故以精魄爲城郭性生心故存心神爲鄞鄂城郭固堅人物乃安當斯之時以情營外然後乾坤合而剛柔動靜闔辟之理得矣於是一運之气周乎太空升降混淪俱化眞土九金八木七火六水還返歸居皆土於土矣歸土則五行全而萬物生其中男見白形女呈赤色蓋五行聚防而金火相拘火煉金而金櫃水如湯在鼎而玉鼎湯煎如鼎在鑪而金鑪火熾只言水金火三三總在土中言火則自然有木造化旣成鉛凝汞結於鼎中則水之爲功又善之上者也至寶無瑕至眞難摸火候旣足五行分布則又各自獨居而不相淩犯也如雞子【至】肉滑若飴縱廣一寸橫微狹焉法身在其中矣前輩有云爭如跳出珠光內湧身直到紫微宮坎男爲月【至】以相求天地所以能長久者以日月往來陰陽交防相資以發光輝一才失度則有薄蝕之患人之坎離猶天地之日月也能以盜天地之機乎金化爲水【至】俱吐證符此言金木爲夫妻水火爲配偶之妙金生水水性濕苟無土以制之則未免過溢之患水生火火生土土生而後水不得行拘收藏蓄而與火爲配偶是則金木相克得爲夫婦者假火之力也水火相克而爲配偶者假土之力也然後進退合時各得其和而隨時變現俱吐證符矣關關雎鳩【至】愈見乖張此言一陰一陽之謂道偏陰偏陽之謂疾苟得其配不勞餘力自然交通以結聖胎苟不得其配則徒勞萬般枉費神思終不可得愈見乖張矣上徳無爲【至】金气亦相須天道下濟而光明地道上行而卑暗坤道上行而其體本靜靜則無爲而不可以察求乾道下濟而其體常動動則有爲而自彊不息上閉稱有者坤道上行閉之則有水而水有形下閉稱無者乾道下濟閉之則有火而火無迹無者以奉上者幹可以索坤而上行也上有坤徳居者坤則含眞一之寶也幹下濟則能生坤之气坤上行則能生幹之金其要在乾坤二竅互相爲用上下交泰則金多而气自生气多而金自盛是則金之與气實相須此乾坤二妙用也知白守黑【至】外爲狂夫白者銀也黑者鉛也知白守黑謂煉銀於鉛也煉銀於鉛則神明自生陰爲金之精鉛爲水之基五行之中惟獨水之數一合道之樞而爲陰陽之始也𨿽非眞一之一而得眞一之用故眞一之道先取金子爲黃芽之根金子卽水也欲合萬殊而爲一必先於萬殊之中求其一者而爲基也此金丹之法有取於用鉛者其理如此所以謂水爲道樞也論至於此始明水得眞一之用而未是眞一之一也水之生數一水之成數六以成數六言之則水一含土五也故鉛外黑內含金華而有含黃芽之妙用焉水者五行之始鉛者五金之主水本居北搬運而南使水自下升載寶而上如河車之運故曰河車以黃雜黑故曰被褐謂鉛質本賤也而白銀在內故曰懷玉謂至寶防藏也大抵造化之理莫不以賤防貴以晦養明以卑保尊以狂養聖𨿽外視狂夫而內懷至寶可見機緘不露良賈深藏豈可與急急於人知者同日而語哉魏君之防𨿽本在鉛而義亦兩及之金爲水母【至】各守境隅銀是金鉛是水金生水故金爲水母水者金子鉛藏銀故母子胎子藏母胞金胎處鉛中卽是眞人在淵內或見或乍沈乍浮及乎用鉛旣已水退淵澄眞人出見則又各守境隅矣金碧經曰灰池炎灼鉛沈銀浮其防同此采之白【至】巍巍尊髙采之白者采浮銀至寶於西方造之則朱者結金丹聖胎於南室丹成顯象如混沌子白裏眞君方圓徑寸混而相扶此魏君顯示先天之法象也旣生於天地之先其巍巍尊髙豈可思議旁有垣關【至】常與人俱神室之中法象旣圓世界成立金輪在外如墻闕之周遮世界居中同蓬壺之美麗銀山鐵壁之堅密則使閼絕姦邪以無虞瓊樓玉閣之四通則可遊戲神通而無礙當是時也可以無思難以愁勞保防太和如持滿器一念動止則法身隨焉神炁充身至難保防守之則昌失之則亡學者勉之哉內以養巳【至】近而易求丹居神室則當藏其明回光內照無爲靜默固蒂深根日月與萬象俱沈使光輝之不露嬰兒共珠增長本溫養之無虧無爲功裏見神功非有相中生實相視之不可見聽之那得聞然近而易求非從外得在學者陰功善行如何耳

彭曉曰魏公謂世人欲延生命卻死期者須知得身之始末始末者元气也諭修還丹全因元气而成是將無涯之元气續有限之形軀無涯之元气者天地陰陽長生眞精聖父靈母之气也有限之形軀者陰陽短促濁亂凡父母之气也故以眞父母之气變化凡父母之身爲純陽眞精之形則與天地同壽也陶眞人云元气者人之根本也古歌云鏈之餌之千日期身旣無陰那得死故純陽之精气無死壞也陰陽爲度者凡修金液神丹先定陰陽行度次立乾坤鼎鑪也魂魄所居互爲室宅者謂日魂月魄相拘於金室之中爲丹根基也性主處內立置鄞鄂者性屬金也金主理內承領外符而養靈汞鄞鄂卽形貌也情主營外築固城郭者情火符也火行六虛而爲砂汞城郭人民卽砂汞也當此之際亦繇乾坤動靜流气布精土居中宮爲道捨廬陽伏陰施泰來否去陰陽刑徳是爲藥之本途也九還七返八歸六居者謂金生數四成數九火生數二成數七木生數三成數八水生數一成數六土生數五成數十是也男白女赤者謂金始因生水而屬陰系北方坎卦是象幹中男乃曰坎男金白故云男白也火屬陽系南方離卦是象坤中女乃曰離女火赤故云女赤也眞金在鼎內則爲坎男是離女之夫及在鼎外反爲離女是坎男之妻故金母受太陽之气而產靈汞也則水定火者謂金火相拘使眞水不流蕩也五行之初者水生數一也上善若水者水爲萬物之母淸而無瑕不可視見道之形象者潛運於鼎中變化不一不可圖畫也變而分布者謂五行各守疆界而符火四時不差忒也凡修金液還丹有壇壇上有鑪鑪上有竈竈中有鼎鼎有神室神室有金水也神室象雞子金水亦如之言如雞子者重疊相裹也黑白相符者金水相包也縱廣一寸者以安靈汞也若以乾坤樞轄坎離生成十月具形與人無異四肢五臟筋肉俱全此數聯者蓋魏公顯露內外法象砂汞形儀也陰眞君神室歌曰后土金鼎生死長七神室明三圓五徑一混沌徘徊天地五星陰陽兩合象如雞子形容無差黃白表裏厚薄均勻六一固濟好守午門參同契又曰以水飛土母制之也【肉滑若飴彭作肉滑若鉛故注不錄】坎男爲月至以相求月魄金砂也日魂火汞也若遇日退則月便乘權金火遞互施功更相制伏俱無所傷也晦朔之間是陰陽相禪之際日月盈縮之時故日月薄蝕掩冒相傾而消其形也諭鼎內陰符陽火逐刻漏而相交晦去旦來分時晷而易換旣有相掩故云災生也其中復有坎男離女雄情雌性相須含吐聚生成變化眞精以爲神藥也金化爲水【至】俱吐證符火至二八月金水舒暢或水液生於金或金砂化爲水故和融用章也火數旣極復歸功於土土守四季水不得飛故水不得行也男動外施則火行於外女靜內藏則金守於中宮火气𨿽遇金被水拘陰魄旣拘陽魂亦伏寒溫相戀各得其宜俱吐證符滋生靈汞也關關雎鳩【至】愈見乖張凡修金液還丹者先明鉛火之根次認陰陽之理孤陰不自產寡陽不自成須候陰陽相交牝牡襲气龍呼虎吸男成女產故云牝雞自卵其雛不全二女同居其情不契且天地之間若離陰陽卽無萬物故采天地之眞精取陰陽之根本而爲藥基若以金石艸木冰雪霜露鹽鹵之物非種異孤陰寡陽縱使黃帝臨鑪太乙執火八公鏈淮南合和以致廣置壇墠丰備殽酒敬跪祝辭告諸神而望還丹之成者有如和膠補釜以硵塗瘡飛舞蛇終不得矣上徳無爲【至】金气亦相須上徳者水在上也下徳者火在下也水火旣濟乾坤之謂也水在上常靜無爲而處陰不以察求也火在下常動運轉經歷十二辰內其用不休也上閉稱有內水也下閉稱無外火也無者以奉上謂火運四時五行之气以資奉神胎故云上有神徳居卽神胎金汞也此兩孔穴法金气亦相須者謂水火陰陽二气雙關相須而成神藥余無別徑也魏公述此一章深明法象大綱神藥指歸也知白守黑【至】外爲狂夫白者金也黑者水也知金水之根用爲藥基則神精自生於器中故云神明自來也白金自水而產乃爲神器水體不絕乃金水兩情爲道樞紐也水數一爲天地陰陽五行萬物之始也水一火二木三金四土五是也含黃芽者謂金水生黃芽也五金之主北方河車河車者水火也謂水火二气運生五行也故鉛外黑內懷金華者謂鉛未化白金之前混於礦內外貌黑而內藏金華猶被褐懷玉之狂夫也金爲水母【至】各守境隅水生於金金爲水母謂金水生而反形於水乃子胎水者金子子藏母胎者謂黑鉛變質而寄位西方爲白虎金胎水含金而復藏質於金胞中眞水銀是也眞人至妙各守境隅者謂眞汞被外來符火逼逐在母胎中乍沈乍浮飛伏不定若有若無繼以符應進退又各守其界分則不敢動越也魏公述此一章深明內象視聽不及眞精希夷出沒之狀也妙哉神聖哉采之白【至】巍巍尊髙采之白者謂初運動之時先之白金爲首也造之則朱者謂陶冶之際次以赫火成朱也鏈爲表衛白裏眞居者蓋以白金爲神室也方圓徑寸混而相拘者謂金胎象混沌而制造分上下兩中虛方圓徑寸以安眞汞旣兩相合固濟綿密使陰陽相符纖微不漏以養龍虎古歌云固濟胎不泄變化在須臾是也先天地生巍巍尊髙者謂眞鉛未有天地陰陽之前鉛得一而先形次則漸生天地陰陽五行萬物眾故鉛是天地之父母陰陽之本元蓋聖人采天地父母之根而爲大藥之基聚陰陽純粹之精而爲還丹之質故殆非常物之造化也而修丹之始則以天地根爲藥根以陰陽母爲丹母如有不能於其間生天地陰陽者卽非金液還丹之道若以有天地陰陽之後所產者五金八石艸木灰汁晨霜夜露雪漿冰水靑鹽白鹵諸物雜而爲之者不亦難乎同志思之久而自悟故後篇云萬徧將可睹神明或告人旁有垣關【至】常與人俱凡修還丹有壇鑪鼎竈上下相接如蓬壺之狀周旋四通鼎有復有神室金胎委曲相連鼎內復有樞轄固濟閼絕姦邪以防眞气走失方免別生思慮仍無勞愁也須固密堤防得神气滿於室內又須調運陰陽交互施功將以畱連眞精而成變化如運火符差忒縱有眞精在內亦復飛走不住全在調燮水火守而勿失則必昌盛故眞气動靜休息一一常與人俱也內以養已【至】近而易求神胎居中宮則陰陽五行之气和順神胎得以養已安靜任運虛無自然變化也原本明內照形軀者謂金能明又能自照得火而同益光明也閉�其兌者兌口也旣安金虎靈根於中宮則須固濟築�其鼎口運役三光眞精而入其內哺養子珠靈汞故云三光陸沈也三光者卽陽火陰符金胎以象日月星也外運亦有三光分在動靜交刻之內陰陽符火之中變化而成也緣內外各有陰陽變易之體不可備論到此微妙莫非口訣難以信也金汞在鼎變化莫測莫可得而窺視或以天機運制法象樞轄則金汞不敢逃亡龍虎得以交媾故云近而易求也陰武經云宇宙在乎手萬化生乎身是也

陳致虛曰此言人先須養性乃可修命且性者何也幹之物也人能養之則幹陽不虧精從內守炁自外生可以煉丹可以入聖世人莫知性命兩者爲一何物或猜性是靈明知覺或以性爲肉團頑心或認思想識神爲性或指不可捉摸爲性或擬頑空爲性或以令爲命他豈知杳杳防防之物爲性又焉知生生化化之門爲命惟只盲猜夢想怎達聖人之道哉黃帝曰天性人也人心機也君子得之固躬小人得之輕命孔子曰窮理盡性以至於命孟子曰存其心養其性所以事天也夭壽不貳修身以俟之所以立命也聖人之道至孟子忒殺分明翼曰昔者聖人作易也將以順性命之理是以立天之道曰陰與陽立地之道曰柔與剛立人之道曰仁與義上仙云修性不修命如何能入聖修命先修性方入修行徑人言釋氏修性道家修命天下豈有二道哉是不參孟子存心養性修身立命之道蓋欲立命先養其性若不悟性焉能知命故中庸天命之謂性率性之謂道是以聖人無兩心也此謂將欲養性延命卻期世人不知何者爲養性洞賓乃以煉已以曉之不知何者爲立命張許乃以煉丹以諭之惟精惟一允執厥中此養性也男女媾精萬物化生此立命也積精累炁此養性也流戊就已此立命也審後思末者人負聰慧執僻不回謂有生必有死奚有長生也哉聖仙與佛皆天所生師豈能授人豈能爲是不審思甘分守死當慮其先者慮卽念也當念我身從何而有若云父母陰陽之炁所生則陰陽之炁必可延命必可成仙佛矣故修大丹與生身受炁之初渾無差別但有逆順耳仲尼曰未知生焉知死聖人明性命之所以死生示陰陽之道緣何逆順故順而生物者人也逆而生丹者聖也此之謂元精云布因气托初何謂陰陽爲度魂魄所居蓋陰陽以魂魄爲體魂魄就陰陽爲捨離爲日魂坎爲月魄魄乃陰中之陽戊土專之魂乃陽中之陰己土直之魂魄互爲室宅陰陽兩相交通性主寶精於內立置鄞鄂情主伏炁於外築完城郭城者何也承華之包也郭者何也煉丹之室也當斯之時幹之性動而直則精炁合體坤之情靜而翕爲道捨廬剛而直者一施則退柔而化者布潤以滋丹產子鼎還返成功所謂九還者地四生金天九成銀龍虎相交金銀之炁復還鼎中故云九還其七返者地二生火天七成砂魂魄相戀砂火之精返照鼎中故云七返八歸者天三生水地八成汞戊巳一合木汞之眞歸煉鼎中故云八歸洎六居者天一生水成六成鉛情性相感鉛汞之妙回居鼎中故云六居男白女赤金火相拘男屬靑龍之木受兌金之炁鏈而返白女屬白虎之金被離火之精煉而還赤也則水定火者壇墠精嚴藥物眞正須則其水之多少而抽添之約其火之老嫩而烹煉之此時爲五行造化之初上善若水者水中有金能生麗水探其至淸全無撓動無質無瑕方能變化是云上善道之象形者男女卽道之形乾坤乃道之象形與象之中能生眞一之炁乃不可以畫其形而圖其象也故此形此象各任化機分布而居秉生秉殺甲乙自東而遊庚辛自西而捨故云各自獨居也如雞子者還丹有形也黑白相符者陰陽得匹也縱廣一寸者丹結之初來如黍米之微漸覺一寸之廣非但神室充裕縕徧四肢潤澤五臟筋骨一皆快暢十月功滿丹已成形脫去其胞號曰陽神陽神之象乃先天之炁結成骨故可捲而軟肉比鉛華而滑非若後天之精血以成人物者其骨重肉滓不能變化【肉滑若飴此作肉滑若鉛故注不錄】坎男爲月【至】俱吐證符坎爲水爲月爲中男離爲火爲日爲中女坎外陰而內陽中有戊土以儲金水養其陰魄爲中情爲道義之門黑中之白也離內陰而外陽中有己土以居砂汞主其陽魂爲成性爲仁徳之體白中之黑也月體本黑受日之光光彩復舒而體不虧陽失其契契合也陰侵陽明薄蝕者晦朔之間月掩日光正對的射日體居上月在日下暫障日光此謂陽消其形陰淩災生以此世人不能保守眞陽數爲陰所淩爍若也雌雄得顚倒相感男女相胥逆求化機則其兌金化生坎水非得眞土則坎之水周流泛濫離中有火火能生己土以制坎水水不泛矣是以男之爲道乾剛而外施女之爲徳坤靜而內藏男幹外施溢度過節則爲坤女之所拘制魄以鈐魂魄屬於兌魂屬於震震男兌女陰陽相交不得淫奢必使一寒一暑得其進退和合有時不愆不忒則其雌雄各吐證符乃可見其效驗者矣此章大意在乎周章溢度淫奢過節則陰淩而災生致仲冬行夏令成隆暑仲夏行冬令返嚴寒卽男行而女不隨陽唱而陰不和陰陽乖錯皆繇周章而淫奢也修丹不易切毋自輕昔純陽翁旣得鐘離老仙之及其入室累次下功以未盡善不卽成丹復元崔眞人授以入藥鏡方得洞達乃作詩曰因看崔公入藥鏡令人心地轉分明厥後用功旋卽成就後之愚人專以無爲頑空是道依稀度日任生任死此輩爲教中大罪人況敢言修行一事哉關關睢鳩【至】愈見乖張仙翁直指金丹必須同藥物一陰一陽必資交感一牝一牡方得化生倘獨居孤處安得化化之機若夫眾雌無雄豈有生生之道欲煉還丹必求先天一炁以成也此節句語直露不宜重述上徳無爲【至】常與人俱此言上徳下徳者乃道徳經所謂上徳無爲而無以爲下徳爲之而有以爲文始經所謂忘精神而超生見精神而久生之謂也上徳者虛極靜篤精自然化炁炁自然化神神自然還虛虛無大道之學也故不以察求下徳者虛靜以爲本火符以爲用煉精合炁煉炁合神煉神合虛以神馭炁之法也故其用不休上徳者體全徳之人也無不爲之士也男子當二八之年眞精全而欲泄全徳之人則能保愛而渾無虧又遇明師授以無爲修攝之道以永其壽是爲無不爲之士是謂上徳之全人也是卽聖人行無爲之化是卽大人成無爲之功也下徳者竊造化之人也盜萬物之士也夫一切人年甫二八眞精未泄謂之純乾逮夫情欲一動幹之中爻走入坤宮乾不能純心虛爲離繇是而後日夜漏泄存而有者復幾何哉惟至人者不待其極乃行聖人復全之道以仙其身是謂下徳之士是竊造化之人也是卽聖人率性之道是卽神人有爲之功也上徳者無爲而無不爲也得太極全體成後天之功是曰不以察求下徳者有爲而有以爲也奪造化之用成先天之功是曰其用不休仙師云始於有作無人見及至無爲眾始知但見無爲爲要妙孰知有作是根基斯言道盡金丹之事非易也至人不得已而行之老子故曰夫佳兵不祥之器不得已而用之蓋謂此也上閉則稱有上閉爲坤坤之爲徳其靜也翕有乃坎中之戊土內有先天眞一之炁下閉則稱無下閉爲幹幹之爲徳其靜也專無乃離中之己土中藏後天自然之汞到此雙明兩用之竅經曰常無欲以觀其妙常有欲以觀其竅此兩者同出而異名同謂之之又眾妙之門聖人無兩心其言妙語未嘗髙遠莫世莫能測其端倪必要師授之黃帝上聖若不師廣成子豈能自明此道邪只如此竅聖人無可柰何形容直到了處伏羲畫卦首以乾坤兩象以定此竅文王不重而明之孔子翼出乾直坤辟之義老子乃云牝之門是謂天地根釋迦諭正法藏涅盤妙心此皆直指而可見矣上士或能自明此竅其中功用非師莫明無者以奉上無言己性有卽戊情若己之性能奉戊之情則情之義肯戀性之仁矣上有仁徳居蓋先天一炁自虛無中來者神之徳也仙翁重指曰此兩孔穴法金气亦相胥兩句爲參同契之關鍵萬世之下慧饒顏閔不能自通云房翁曰生我之門死我戶幾个醒醒幾个悟夜來鐵漢細思量長生不死繇人做只那生我之門死我戶豈非兩孔穴也如前止陳乾坤日月造化之理至此定關便指金水二物作書次第不泛若此修丹之士旣明此竅且參金爲何物相胥爲何用深達洞曉方可煉丹知白守黑知其金之精純白而無污是知白也守其黑之基待時而生水是守黑也水之初生名爲先天以其至眞號曰神明白黑相符金水泛旺一遇己土制水淘金金水滿鑪故曰神明自來何謂水者道樞其數名一蓋水從天一而生故爲陰陽之始含黃芽者翼曰陰𨿽有美含之以從王事卽太爲水黃芽爲丹水中有丹因諭之曰含黃芽黑鉛之中內蘊白金河車之中內藏黃芽亦猶士而懷玉亦若被褐則害不至金爲水母蓋兌金生坎水而坎之中爻屬金故雲母子胎水爲金子壬癸之水自西而生兌之中爻乃屬於坎故云子藏母胞眞人至妙者眞人卽幹之體幹之爲物至神至妙其爲形也或有或無大淵卽坤之象坤之爲物能沈能浮其爲形也莫見莫聞故幹能變化坤徳資生旣己化生乾坤分布各守其境采之白者是鉛中有銀而白造爲內丹則朱獨煉則成胡粉其采外丹而煉亦乎是然外丹者常須表衛外睹如朱之紅潤內使不失其眞白也方圓徑寸混而相拘者蓋杳防之中有物則太極未分之時爲先天地內蘊先天眞一之居乎太極之前乃象之先故云巍巍尊髙也旁有垣闕狀似蓬壺幹之爲象亦似垣闕亦似蓬壺法象形容一身一己如上皆指鼎器而言環匝關閉卽表衛也四通踟躕密外防也守禦密固者不可須臾離也可離非道也閼絕姦邪者其出入以法度限內外使知懼令白裏眞君也曲閣相通者必置壇墠精嚴以戒不虞之患仙翁慈悲自環匝關閉而下歷歷指教有不虞之害又須無思無虞不可憂愁勞役故云可以無思難以愁勞俾神炁滿室而不致虧損故云守之者昌失之者亡若稍不固便致傾喪是以動靜休息頃刻不敢放恣而忽慢則金鼎之炁彼我堅固而互相調伏故云常與人俱此節直指兩竅之體發明金水之用修行之人看誦參同契到此方知入頭一著便是難能之事然下徳之器修有爲之道其功全資於煉己也煉已稍欠神明不來內以養已【至】近而易求養已者修身煉已也孔子曰君子安其身而後動易其心而後語定其交而後求君子修此三者故全也聖人慮患之深備練人之情實一動一語一求三者乃入聖之至理眞養已之要言寶精裕气養已也對境忘心煉已也常靜常應煉已也積徳就功煉已也苦行其事云煉熟行其事云煉修丹之士必先煉已苦行忍辱庶得入室之時六根泰定方使純熟忘無可忘乃能就事是以大學之道在明明徳在知人在止於至善旣明徳又知人止於至善正合煉已況知止而後能定定而後能靜靜而後能安安而後能慮慮而後能得此正合安靜虛無之要虛無者非空虛全無之謂仙師曰先天一炁自虛無中來是安靜虛無之至也原本者從自己生身處求之則知眞精眞炁爲我身之本明者世人多爲聰明所欲耗其神炁大修行人黜聰明屏智慧內照形外忘我�兌而築固靈株收視而溫養子珠築固靈株者煉已而凝神也溫養子珠者積精而累炁也煉已功純方可以煉還丹世人旣不知煉已事大又妄行半時得藥之功希冀功成愚之甚也故淸洋經曰內觀其心外觀其形遠觀其物惟見於空空無所空所空旣無無無亦無無無旣無湛然常寂寂無所寂語到這里常人看來豈非大休歇大解脫時也緣何下接欲豈能生欲旣不生卽是眞靜眞靜方能應物仔細看來到眞靜應物處方是初學底事若論修丹必須如此今之常人施一齋造一塔或三峯采戰或枯坐誦經或無爲或禱祀凡此等以爲向善則可若曰修道實未得其門而入也故養己之功欠一些不可是以洞賓云七返還丹在人先須煉已待時泥丸云言語不通非眷屬工夫不到不方圓紫陽云若要修成九轉先須煉已持心聖聖相可不諦受太虛眞人得黃房公防依教往武夷卽謀就乃事初行煉己功毎障魔百至太虛卓然曰束送妖魔精斬馘六鋒旋定息而坐此念舉愛根斬然後學觀此煉已一事更宜三思此節只言養已無金虎鼎室之若以三光卽陽火陰符金胎尢非也

兪琰曰人無愚智性命同也君子知性當養命當延合性命雙修豈不能長生與夫欲求長生須求吾未生以前此身緣何而得然後可以論養性延命之道故曰當慮其先蓋人之生也以父母之气交結成形形乃受气之本气乃有形之根若气不得形則無因而立形不得气則無繇而成○天有黃道爲度而日月行乎其間是其居也人身黃道卽陰符陽火所行之處日魂月魄所居之方有能觀天之道執天之行識陰陽行度魂魄所居則周天三百六十五度循環於一息之頃而日月出乎呼吸之微呼爲陽吸爲陰與天地同一妙用矣日太陽晝舒光故稱魂月太陰夜合景故稱魄日魂謂之陽神宜也月魄乃陰精而亦謂之神以其變動不居周流六虛往來旣不定上下亦無常也魂乃東方木魄乃西方金金木本無二體東鄰卽是西家往來上下疊爲出入者性靜情動性主內而置鄞鄂者端坐虛心向內觀捉得金精作命基也情主外而爲城郭者先是樞機晝夜行八方周匝龍行火也城郭完而人物安者常使炁沖關節透自然精滿谷神存也於此時而合乾坤者晝夜河車不暫停默契大造同運行也乾動坤靜守於幹則气充精流布滿三光而無所不至猶天之動直暢萬物而達於宇內也守於坤則气聚精凝歸於元海而爲道捨廬猶地之靜翕斂萬物而藏於土中也夫以干陽下濟於坤坤柔順而翕受之遂生藥旣經起火烹煉則剛施而退陰柔上行而化作甘泉潤九垓矣此與造化之陽降陰升而潤物者又何異哉六七八九卽木火水金也卦爲坎離震兌方爲東西南北宿爲房虛星象爲蛇龍虎時爲春夏秋冬辰爲子午夘酉皆是物也夫九曰還七曰返八曰歸同一防意而六獨曰居者北方坎位乃眞鉛所居之本鄕眞鉛居於此則九金八木七火三方之正气如幅之輳轂水之朝宗皆聚於此也男女赤白言身中之陰陽也當其陰陽內感之時神與气交猶金火之相拘金火相拘而止於北方坎水之中則神凝气聚其水自定人能於此回光返照出息微微入息綿綿勿令間斷則神气歸根漸漸入而漸漸柔漸漸和而漸漸定定之之久呼吸俱無而藥物當自結矣可見水者大丹之根源居五行之首乃吾身藥物所產之鄕也金丹大道淸淨無爲亦行其所無事所謂終日如愚方是端的功夫水性靜定而碇之則淸動亂而汨之則濁故以此諭人能靜定道自來居有物混成先天地生疆字曰道無形象可求矧可得而畫圖哉夫當其防昏默之際一念不生萬慮俱泯渾渾淪淪如太極未分溟溟涬涬如兩儀未兆惟此一物湛兮獨存如淸淵之印月寂然不動如止水之無波不知孰爲鉛孰爲汞夫是之謂眞一迨夫時至气化變而分布則輕淸者騰上重濁者碇下於是坎宮有鉛離宮有汞而向之渾淪溟涬者至此分爲二而各自獨居矣夫金丹孕於先天產於後天其妙在乎太極將判未判之間靜已極而未至於動陽將復而未離乎陰於此合天地之機識結丹之處知下手之訣則恍惚中尋有物防內吸眞精方知無中生有而眞一之妙果不可以畫圖也如雞子【至】肉滑若飴黑白者陰陽二气也凡人結胎之初繇父精母血陰陽二气假合而成渾渾沌沌如雞子迨至百日然後四肢五臟筋骨乃具及期而育脫出其胞骨弱筋柔肌軟肉滑名曰嬰兒今夫丹法以神气交結於無中生有與男女胎孕之理同其十月溫養功夫眞息綿綿晝夜如一亦與嬰兒未生以前無異以是知修煉聖胎未有不用功十月而可以速成者也坎男爲月【至】陰淩災生坎爲中男而本坤體其中爻乃幹畫陰中有陽故有月象離爲中女而本幹體其中爻乃坤畫陽中有陰故有日象夫日以施徳夫道也月以舒光婦道也今以月爲坎男是婦爲男以日爲離女是夫爲女此乃身中之陰陽顚倒所以相資而不相傷也夫日月之食數之交也日望月則月食月掩日則日食是故日食於朔月食於望然而有食有不食者交則食不交則不食也魏公舉日月以諭陰陽之相資而拳拳於晦朔薄蝕其意蓋有在矣學者能不泥文執象而回光返照以求身中之日月晦朔始信其言之不我欺也男女相胥【至】俱吐證符男女雌雄皆吾身中陰陽二物也人能回光返照以吾自己陰陽交媾於內則剛柔配合三五歸一何必他求男女雌雄也二物气相得自然一吐一含交結成胎上淸泉云自家身裏有夫妻向時人須笑殺學者當以淸靜無爲求之不可以邪溺也金生於坎宮气而已矣未化爲水也因太陽眞火伏蒸於下遂鎔化爲水水性周章沛然孰能禦之然火旣極又化爲土土能克水水見土則止故不得行也入藥鏡雲水能流火能焰在身中自可驗是故調和鉛汞要成丹不可溢度過節今夫坎男動而施於外離女靜而藏於內外施者一或溢度過節則離女從而拘鈐之庶幾陰陽相交魂魄相制而不致乎淫奢也采藥時調火功不得疾不得緩但欲其和平而交媾爾復命篇云剛柔相防气均勻妙在無傷兌震大要以和爲貴也關關雎鳩【至】愈見乖張金丹大道一陰一陽而已參之人事物理莫不皆然今魏公取關睢淑女配君子之義以諭身中男女之相匹又取武蛇蟠紏之義以諭身中牝牡之相須可謂廣譬曲諭纖悉不遺矣且如兌女艮男上下感應以相與則謂之咸離兌二女同居其志不同行則謂之暌以明陰陽貴乎相得不可以一偏也乃若鑪火煆煉之事亦必陰陽兩齊倘藥物非其種分兩失其綱紀𨿽黃帝臨鑪太乙執火八公淮南煉調合金玉以爲壇陛麟鳳以爲脯臘齋戒沐浴把籍長跪陳靑詞拜朱章禱爾上下神祗吾見其廢時亂日勞而無功猶如和膠泥以補破釜以硵砂而塗惡瘡與夫去冷如冰除用湯飛舞蛇愈見乖張矣或疑雄不獨處雌不孤居之謂修丹不用婦人則爲寡陽妄引此章爲證反笑正道之迂皆邪僻謬論也上徳無爲【至】子藏母胞道徳經云上徳無爲而無以爲下徳爲之而有以爲今曰上徳無爲不以察求者神守於宮而默默無爲也下徳爲之其用不休者气騰於牝府而綿綿不絕也蓋借老子之以發坎離兩穴之祕也上閉稱有者離宮有象藏眞水下閉稱無者坎戶無形赤龍也無者奉上上有神徳者元神棲於本宮則气皆隨之而升上所以妙在八門牢鎖閉也此兩孔穴有無【原作金气】相須者下不閉則火不聚上不閉則藥不升故必坎離兩穴斯配相須而後可也然無不對有卻對上神不對炁卻對徳恐人泥有無上下神炁道徳而求故交互其辭耳白者金也黑者水也丹法以水爲基而金精生於水中所以知白者惟守其黑守黑則白自現也守之何如卽如貓之守窟以待鼠身不動目不瞬一心惟鼠是務更無他念也神明者天機也如欲盜其機必先虛其心心虛則神凝息定兩畔同升共一斤而神明自來也天一生水居五行之首故爲道之樞陰陽之始水一加以土五則水中產鉛得土而生乃含黃芽之象鉛爲五金之主生於水中在北方防之內得眞火煆煉而出則河車不敢暫畱停運入昆侖峯頂矣金華卽黃芽乃鉛之精英鉛體外黑而金華於其中猶至寶藏於褐夫之懷也金生水故金爲水母水爲金子水中有金故母子胎子藏母胞學者若知水中金之義則知產藥之川源矣眞人至妙【至】近而易求眞人元神也若有若無者綿綿若存用之不勤也仿髴浮沈者眞人往來於大淵微茫彷佛浮沈不定也金丹大成集云昆侖山上黃華路時引元神去復還蓋大淵卽昆侖也丹法自子而進自午而退進退【原作退而】分布各守境界不相涉入白爲金朱爲汞采之白者采北方坎宮之白金以爲丹母而白金與朱汞乃同相從也造之則朱者毎日運火抽去鉛气而添汞於其間所謂眞鉛不用鉛是也學者徒知以鉛汞交結爲藥而不知抽鉛添永之火功則𨿽結丹頭不能免其不耗散也煉爲表衛者眞火運用於外鑪也白裏貞居者金丹安處於內也內鑪有丹須得外鑪之火晝夜煉養然後成熟太古集云頂運驪珠光自現腹藏祕寶粲然安豈非火運於外而丹藏於內哉方圓徑寸謂泥丸宮也今人但謂心爲方寸殊不知人身三田其中皆虛一寸而气脈皆相通也混而相扶謂頭有九宮而泥丸居其中黃庭經云泥丸九眞皆有房方圓一寸處此中是也先天地生爲泥丸一穴乃一身萬竅之祖竅此竅開則眾竅齊開也巍巍尊髙謂泥丸宮在昆侖峯頂乃元神所居之位上應都是萬神防集之鄕也旁有垣闕者七竅旁羅於外而洞房黃闕皆在其前也狀似蓬壺者猶海上有三神山而蓬萊居其上也環匝關閉者收視返聽而謹窒其兌也四通踟躕者元和內運一气流通而朱崔繞瓊臺而翺翔也守禦固密者如龍養珠心不忘如雞抱卵气不絕也閼絕姦邪者任從魔境侵但自運斤斧也曲閣相連以戒不虞者神若出便收來而雙童長守洞門也然心無爲則气和气和則至寶結心有爲則气亂气亂則英華散故可以無思不可以愁勞也眞積力久太和充溢動靜休息常須謹守守則昌失則亡不可須臾離也所謂行住坐臥不離這个行則措足於坦途住則凝神於太虛坐則勻鼻端之息臥則抱臍下之珠久而調習無有間斷方是端的工夫否則心猿不定意馬四馳神气散亂於外欲望結丹不亦難乎故曰虛心忘形守一抱靈用能固精保炁全神長生王重陽金眞集云關妙用不難窮只在無言靜默中惟無言默藏虛極靜篤則元陽眞炁自復也修煉大端在於返本還元回光內照如金水潛光於內耳兌口也靈株坎宮也閉�其兌則上不泄築固靈株則下不漏蓋神不外馳則和气充周美在其中也三光洞房之靈象也人能撮聚三光返照於內則中央正位產珠矣金丹大藥𨿽無形質可見若得法度求之則不過片餉功夫便有滿目黃華顯露夫何遠之有悟眞篇云功夫容易藥非遙破人須失笑笑也者笑其近而易求而人自索之於髙遠也

古文參同契集解卷上【下﹤子部﹐道家類﹐古文參同契集解﹥】

欽定四庫全書

古文參同契集解卷中【上】

明蔣一彪撰

參同契【東漢魏伯陽著】

下篇【此言聖賢服食飛升金丹之道也】

惟昔聖賢懷抱眞服煉九鼎化迹淪含精養神通徳三光【兪作元】津液【兪作精溢】腠理筋骨致堅眾邪辟除正气常存積累長久變【兪作化】形而仙憂憫後生好道之倫隨傍風采指畫古文著爲圖籍開示後昆露見枝條藏本根托號諸名覆謬眾文學者得之韞櫝終身子繼父業孫踵祖先世迷惑竟無見聞遂使宦者不仕農夫失耘啇人棄偵志士家貧吾甚傷之定錄此文字約易思事省不繁披列其條核實可觀分兩有數因而相循故爲亂辭孔竅其門知者審思用意觀【一作參】焉河工奼女靈而最神得火則飛不見埃塵鬼龍匿莫知所存將欲制之黃芽爲根物無陰陽違天背元牝難自其雛不全夫何故乎配合未連三五不交剛柔離分施化之精【兪作道】天地自然火動炎工水流潤下非有師導使其然也資始統正不可復攺觀夫雌雄交媾之時剛柔相糾而不可解得其節符非有工巧以制禦之男生而伏女偃其軀稟乎胞胎受炁元【兪作之】初非徒生時著而見之及其死也亦復效之此非父母教令其然本在交媾定置始先太陽流珠常欲去人卒得金華轉而相因化爲白液凝而至堅金華先唱有項之間解化爲水馬齒瓓玕陽乃往和情性自然迫捉時陰拘畜禁門慈母養育孝子報恩嚴父施令教勅子孫五行錯旺相據以生火性銷金金伐木榮三五與【兪作爲】一天地至精可以口訣難以書子當右轉午乃東旋卯酉界隔主客二名龍呼於虎虎吸龍精兩相飲食俱相貪便【兪作並】遂相銜咽咀嚼相吞熒惑守西太白經天殺气所臨何有不傾貍犬守防鳥雀畏鸇各得其功【兪作性】何敢有聲不得其理難以妄言竭殫家產妻子饑貧自古及今好者億人訖不諧遇希有能成廣求名藥與道乖殊丹砂木精得金乃並金水合處水火爲侶四者混沌列爲龍虎龍陽數奇虎陰數偶肝靑爲父肺白爲母腎黑爲子離【兪作心】赤爲女脾黃爲祖子五行始三物一家都歸戊巳剛柔疊興更歷分布龍西虎東建緯卯酉刑徳並會相見歡喜刑主伏殺徳主生起二月楡落魁臨於卯八月麥生天罡據酉子南午北互爲綱紀一九之數終而復始含元虛危播精於子勤而行之夙夜不休伏食三載輕舉遠遊跨火不焦入水不濡能存能亡長樂無憂道成徳就潛伏俟時太乙乃召移居中洲功滿工升膺籙受圖如審遭逢睹其端緒以相況揆物終始五行相克更爲父母母含滋液父主稟與凝精流形金石不朽審專不泄得爲成道【兪作得成正道】立竿見影呼谷響豈不靈哉天地至象若以野一寸巴豆一兩入喉輒僵不得俛仰當此之時周文揲蓍孔子占象扁鵲操鍼巫咸叩鼓安能令蘇復起馳走【今按勤而行之十四句疑是中篇卒章當在近而易求之下】陳顯防曰魏君慮世人不達其故又指古之聖賢懷抱眞莫不服食九鼎通徳三光故除邪存正化形而仙憂憫後生好道之流將仙經妄行箋注不惟自無見聞亦並與其子孫迷惑故甚傷之又述此篇河上奼女【至】黃芽爲根北方正气變爲奼女見火則飛騰出沒匿無常若煉就黃芽方能制伏如子母入琉璃缽中神通無所施矣得吾道之髙者自能知之物無陰陽【至】定置始先張紫陽詩云莫把孤陰謂有陽獨修一物轉羸尪鐘離先生詩云莫謂此身云是道獨修一物是孤陰須知一陰一陽之謂道男女媾精萬物化生而後可語還丹矣苟二物不合三五不交水火未濟剛柔離分則陰陽隔絕天地閉塞所謂偏陰偏陽謂之疾也太陽流珠【至】難以書人命在卯日出於卯而萬物仰之以生是則萬物皆備太陽之精以立命矣太陽流珠者命寶也其此命寶寓神則營營而亂思亂思則逐物而遷化矣寓精則持盈而難保難保則撓念欲泄矣故曰常欲去人但世人之知是理者鮮矣𨿽知之而能存者又鮮矣然太陽之寶本木魂之精若得金華而制伏之則化爲白液凝作黃芽如馬齒瑯玕之狀拘蓄酉門而成變化其法以五行吞啖之理如父驅子如子投母似母養育似子報恩故先用火銷金次用金伐木皆如嚴父之驅子然後化爲水水者木之母也故曰母育復凝成金水者金之子自子變母故曰報恩其要不出三五與一所謂三五一都三个字古今明者實然稀苟不遇至人授之口訣豈可輕易以文字窺測天機也耶子當右轉【至】何敢有聲子從右轉來東卯午從東旋來西酉皆越九轉也如此則龍從火裏出虎向水中生熒惑守西而制金太白經天而晝見矣自然龍呼於虎虎吸龍精貍犬假虎威而制防鳥雀望日烏而畏鸇各得其功不敢出气此皆五行相制之理而不容不然者如此不得其理【至】與道乖殊不得其理徒求外藥枉費資財丹砂木精【至】都歸戊巳金木甲庚相資爲用者彼此懷眞土也金四與水一合化土五木三與火二合化土五𨿽東水之龍西金之虎東三西四奇偶不齊及乎分作三家合成一捨則都歸戊巳矣剛柔疊興【至】播精於子自子至巳爲乾剛自午至亥爲坤柔識此疊興之理則自然龍西虎東子南午北建緯卯酉生起殺伏互爲綱紀各得時矣二月本生起而西酉臨之故楡死歸根八月本殺伏而東卯臨之故薺麥發生自西卯順行九轉然後見南方之子自東酉逆行九轉然後見北方虛危此一九之數含元虛危播精子子勤而行之【至】膺籙受圖勤而行之夙夜無替不逾三年丹道成就便可出入水火輕舉遠遊變化靈通逍遙自在然道成徳就須當潛伏人間積功累行以待太乙元君之召然後移居中洲膺圖受籙功滿上升身歸紫府所謂功積三千大羅爲仙行滿八百太羅爲客在功行之髙下云何耳如審遭逢【至】揆物終始一但遭逢睹其端緒則能奪天地之造化揆萬物之終始矣五行相克【至】復起驅走夫人之命旣可使之速死亦可使之長生毒藥入口𨿽聖哲不能復蘇刀圭下咽𨿽鬼神不能彊害神靈之妙盡在虛明本五行變化之機實大造發生之體故立竿見影皆神火之靈明而呼谷聞聲亦神虛之應響金石難朽本出於虛無而鉛汞至靈實生於造化可謂恍惚中有物杳防中有精非天下之至神孰得而知之哉

彭曉曰魏公謂三皇修九鼎神丹而服食致含精養气通徳三光化淪無形以爲神仙賓於上帝傷憫後來好道之士或依約古文或旁采經訣開示淺近啟發枝條匿本根假托金石謬亂祖宗不顯眞防後人得之不究蹤迹據文率意將假作眞韞櫝藏諸迷迷相指遂有財隳業破虛損道心故得定錄此篇所遺字約而易思事省而不撓露其核實非示亂辭庶幾開發未萌直論砂汞智者熟思必獲其眞詮也河上奼女【至】黃芽爲根河上奼女者眞汞也見火則飛騰如龍潛莫知所往或擬制之須得黃芽爲母養育而存也黃芽卽眞鉛也物無陰陽【至】定制始先易曰一陰一陽之謂道天地之間若離陰陽卽無萬物也孤陰寡陽不能自生成也故諭神藥之用或三五未連與金木不交其何以成丹乎火炎上水潤下皆自然之性配合而修之則自產其精神蓋各受元始之气而情性定矣且如男生則伏死亦如之女生則仰死亦如之故自雌雄交媾而胤其眞精也太陽流珠【至】難以書太陽流珠者地气合天气而化珠露是純陽精气能發生萬物有气而無形故號曰赤龍也陽火化气爲朱砂故火生土土生金金是太陰之能長養萬物有气而有質故號曰金華也赤龍者本生於甲乙亦名曰靑龍陽也父也夫也火也金華者寄生於庚辛亦名曰白虎陰也母也妻也水也蓋取靑龍白虎之義如此或以陰陽顚倒五行互用更爲男女遞作夫妻則其義也如彼太白眞人歌曰五行顚倒術龍從火裏出五行不順行虎向水中生還丹之宗龍虎之祖龍從火生虎向水產其言不易也金妻先唱水壻播施神母妊娠而生奼女奼女漸長變化多端或解化爲水或馬齒瑯玕其金母始自水生而變化之中終不絕水體也陽乃往和情性自然者金汞相生也迫促時陰拘蓄禁門者陰气維運資防內宮也慈母養育孝子報恩者慈母內胎也孝子眞水銀也陰眞君歌曰陽眞砂陰眞汞也是水銀生於金母故謂之報恩也相吞相啖乃龍虎之交气也嚴父施令敎勅子孫者乾卦父也謂勅眾卦使輪助離女坎男及五行共生砂汞子孫也還丹以鉛火二字爲宗祖終始運用者也其餘气侯節符俾佐共成神基也過此以往則皆非金液還丹之道也火能銷金火又生於木金復克木是以金木反制爲榮古歌曰丹砂水精得金乃並又曰三性旣合會二味自相拘固濟胎不泄變化在須臾三性者火金水也二味者鉛汞龍虎也故云三五與一天地至精也可以妙訣難以書者豈輕議於非人也注云更爲男女者神水克火及至在神室中火卻克金汞爲金中水金爲水中砂砂生汞金生水也子當右轉【至】何敢有聲子右轉至酉也午東旋至卯也此十二辰陰陽從復符火候也卯酉二界者金水气停也主客二名金木之號也靑龍旣吐气白虎因得以吸精精气相含共生純粹熒惑者極陽火數也守西者火气逼金胎也金得火盛明光耀徧於器內金气承火經天故云殺气臨之何有不傾則奼女眞鉛不敢逃逾如貓捕鼠似雀畏鸇也太白者金精也經天者甲乙也金火木遞互制伏俱無所傷各得成功則無不順之聲也不得其理【至】與道乖殊魏公謂修金液還丹不得其理不可妄動虛費財產復累妻子自古及今好道之士計有億人不遇明師不逢眞訣竟至無成丹砂木精【至】都歸戊巳丹砂木精得金乃並者丹砂本歸金胎而結就金乂是水銀金因火擊發而產丹砂故丹砂因得與金兼並也金木自變化水火互經營四者相混雜其內龍虎行陰陽奇偶數晝夜升降分肝靑爲父者甲乙爲火宗而與金母合故得名爲父肺白爲母者金母鎭內胎常以火爲符故得名爲母腎黑爲子者金母本於水中生存乎鼎中水卻是生金故爲水子也子水數一爲五行始金火木三物同功首尾造化俱歸戊巳者是故脾黃爲藥之祖也剛柔疊興【至】播精於子水火疊興徧歷經行分布十二辰中龍虎卯酉分界陰刑伏殺陽徳生起刑徳相逢兩相制伏俱成和合故云觀喜也二月楡落者綠自子進火至卯𨿽陽气得用而未至純陽尙餘陰气乃陽中有陰故被刑殺陰盜陽气反於仲春發生之月而落楡莢也八月麥生者綠自午退陰符至酉𨿽陰气得用而未至純陰尙餘陽气乃陰中有陽故被徳生陽盜陰气反於仲秋肅殺之月而生麥苖也比諭鼎中金母因陰陽盛衰相盜之際或則捲舒眞精或則摧落砂汞子南者亦陰中含陽坎男之象也午北者亦陽中含陰離女之象也一數陰也九數陽也陰陽始終爲藥之用元气生虛危陽气復播精於子而生眞靈也勤而行之【至】膺籙受圖旣得之後夙夜勤修始終勿怠藥成之後服食三年輕舉遠游水火無礙坐在立亡暗施陰徳潛伏俟時太乙見召移居中州計日上升膺籙受圖也太乙乃修丹之主司也中州乃神州也世人初得道鏤名金簡於此州膺受圖籙始獲上升也如審遭逢【至】揆物終始若得授見其端倪取而修之則終始成功矣五行相克【至】復起驅走五行相生相克更爲父母互作夫妻父母相稟而生陰陽相須而立共成不朽之丹人或得之宜乎愼密以成其道也其有立竿見影空谷應聲野入口尙能立有效驗況金液還丹者乎

陳致虛曰古聖大賢必明至道故伏羲神農黃帝之書皆言大道是以黃帝鼎湖伏煉九鼎大丹乘龍上升卻非燒煉金石艸木之謂乃伏先天之气以成丹爾故云伏煉非服煉也【經文是服煉】所謂伏煉者各有其事如懷抱眞化迹淪含精養神通徳三光如上七者首事先行是云鑪火是之謂煉己若能煉己則眞气燻蒸徧於一身如鑪中有火暖气似燒故謂之鑪火故謂之煉己也津液腠理筋骨致堅眾邪辟除正气長存如上四者是云伏气是之謂煉丹蓋懷者內懷一之气抱眞者負抱太乙之眞化迹者韜光藏迹使人不我知故知我者稀則我貴淪者沈淪匿使人不可識故古之善爲士者防妙通深不可識含精者包含眞汞之精以煉己養神者外養全體之神以合气累功至此大要通徳三光徳者修行之上事也修道而不修徳是有陰而無陽道徳全修陰陽自配人之修徳自云有徳而實無徳緣以妄想徳不感通修行之士徳愈深厚自不想徳天地神明日月星辰徳皆感徹如張許自積自修心實罔覬此爲通徳三光也煉已旣勤積徳通感乃可伏煉大丹津液腠理者津乃玉津卽白雪也液乃金液卽黃芽也玉津金液腠理於神室之中則一身之筋骨致堅眾邪者百骸之陰皆得辟除正气乃先天之陽長存不壞積累長久變形而仙黃帝伏煉九鼎大丹者此之謂也慶會錄云昔軒轅氏一世爲民再世爲臣三世爲君濟世積功數盡升天其憂憫後學好道之士遂其風采指畫著爲圖籍開示後昆或露見枝條藏本根或托號諸名覆謬眾文所謂露見者略露其大防如乾坤其易之門者是也至有本根必資口授故藏耳所謂托號覆謬者不可顯者比方借諭散於羣書之內後之明眼者旣得其文不遇其人韞櫝而終其身若是法器之子公孫繼踵可也有輩學人𨿽錄此文不得師防迷以傳迷引入邪逕竟無見聞趨走傍門陰陽不知五行錯亂汨乎後來修道之流據此文書且無口訣此輩有若士農工商失其本業只如宦者求官無路以登仕版農夫欲佃無地而可以耘鋤工藝抱術而莫施商賈計利而亡本卽如學者𨿽有其文未承師訣無下手處謬猜妄行烏能成道仙翁惻憫鋾冶鑪開定錄此文爲億世法字約而義易思事省而理不繁披列其條綜核其實便於觀覽其間數目分兩皆有法度得師一指依此循習可以成丹亂辭者卽托號覆謬之義孔竅者包括妙之深實大海之梯航爲昏衢之智燭後聖亞賢審思密用防惟大道非聖莫明非賢不語故父不得子臣不得獻君聖人之道豈不耶謂恐無徳而難承當或若輕言後必顚踣是云智者審思用意觀焉河上奼女【至】定置始先河上乃愛河欲海之諭奼女卽自己陰汞之精何謂靈而最神以其功能生人亦能殺人又能合丹當寂然不動之時一靈內養忽感而遂通之頃奔驟如神境動情生福從色敗意念才起汞逐火飛如埃與塵不可復拾其精龍匿其形雲散天空空卽是色將欲制之黃芽爲根者蓋奼女因之順而易失非彼黃芽之一陽不能制伏黃芽卽先天之气號眞一之鉛燒此鉛气以爲根基其汞自不奔逸何哉陰陽配而使然若也物無陰陽是違造化之天背其生物之元修丹者不離陰陽以立根基倘眞一之气旣還丹已成熟則方跳去陰陽之外世之愚人不看丹經謂修行者必居深山必先孤處必棄妻子必當辟穀必合無爲必要打坐以此爲道其愚若也不用陰陽不究五行不辯不辯金木不知龍虎不識鉛汞不明坎離只以無言烏可成道是以此書力救其歷言陰陽匹配方謂之道只如牝雞不雄自卵覆雛不成爲其孤陰無陽若欲生雛當午盛水曝而溫之假借陽气雛乃可全若不溫之必不生也夫何故亦如造化配合未連三五不交剛柔離分豈成生生之道是以女人之國無男子若欲孕則必擇日一日三時俯觀井底亦借眞水之气是觀井中之象以爲交感方能懷妊所謂陰陽施化之精天地自然相感之道若此火炎上水潤下非有師導以使其然資始統正一气已定易曰大哉乾元萬物資始乃統天干道變化各正性命性命已正安可復攺故曰觀夫雌雄交媾之時剛柔相結而不可解得其節符非有工巧制禦必男生而伏女偃其軀此皆極理之論造化不能移易豈但生乎溺而死者亦必男伏女偃此非父母敎令其然本在交姤定置始先俗士看來語似屑屑本其著書之意令人洞達陰陽之理語故頻而不煩也太陽流珠【至】與道乖殊此節分明指示流珠金華爲陰陽之二物復示燒煉之密防其間透露大爲詳切至於口訣難以書是也工陽子乃重宣此義而作偈曰太陽流珠離中日烏離宮奼女非色非姝太陽明實號乾父砂中有汞汞爲砂祖世人緣因六賊引逼劂鑿流珠或漦【音嘶龍所吐涎】或逸金本居兌寓坎生華坎之眞水乃克離砂汞被金水制伏轉變化爲白液應時燒煉金返居前吐華先唱眞土云己巳須神王已曰地神湧一玉局升於髙座暴露防足金華化水有項之間色如馬齒鐘乳瓓玕幹陽爲賓往以求友陽性陰情禧【熙和也】相蟠糾陰被陽迫陽被陰促彼促我廹時陰拘畜兩腎之中號曰禁門一陰一陽一干一坤慈母云金金生坎水水卽金公水稱孝子嚴父云木木生砂汞子又生孫子繼孫踵慮不精專嚴施號令五行錯王顚倒克應鉛汞砂銀相據於土火盛生土土爲金母火王銷金木畏金刑金被火伐木乃敷榮東南同五木三火二西北同五水一金四中央戊巳是曰三五數一至萬兆經垓補數合天地蘉【音勉也】感至精此感彼合口訣須明子當右轉若謇若遄陽金生子午乃東旋陰汞生午包固陽精卯酉東西主客二名金木間隔相去萬里懷仁懷徳金順木喜龍呼虎吸金戀木仁一主一賓飲食相親一烏一兔俱相貪便一男一女遂相銜咽一一蛇咀嚼相吞南方之神朱雀熒惑守占於西煆煉金徳兌之殺方愼毋差含儲生意气曰太白經行黃道信歸幹戶煞气一臨生气自布猶貓捕鼠似雀畏鸇各得其功何敢有聲不得口訣奚可猜言枉耗家產行諸旁門邪蹊曲徑采戰誤眞誤賺罪重豈顧他貧自古及今好者億人不遇眞師希有能成未明陰陽豈同廣求名藥愈耗眞眞炁金石艸木非無情去道乖遠寥隔萬程法則後學梗槪敷陳備明奧典得做仙眞丹砂木精【至】都歸戊巳夫人之身最靈而至寶者精與气也心印經以爲工藥張紫陽以爲命寶仙翁所撰之書則有同而有異何謂同曰金來歸性初乃得稱還丹此最簡而同也何謂異曰乾坤坎離曰牝牡槖鑰曰開曰闔曰無曰有曰陰陽曰日月曰牝曰戊巳曰剛柔曰雌雄曰鬥樞曰魁罡曰烏兔曰魂魄曰金气曰神明曰黃芽曰河車曰鉛銀曰砂汞曰浮沈曰白黑曰鴻蒙曰恍惚曰規中曰樞轄曰虛無曰杳防曰眞人曰大淵曰垣闕曰蓬壺曰朱雀曰蛇曰白虎曰靑龍曰熬樞曰流珠曰金砂曰水銀曰八石曰黃土曰兩孔穴曰神徳居曰偃月鑪曰懸胎鼎曰赤色門曰明窗塵曰上下曰文武火曰丹砂木精曰河工奼女曰鄞鄂城郭曰馬齒瓓玕曰禁門曰刀圭曰金華曰秋石曰情性曰主客曰白雪曰黃與曰溝曰河鼓曰甑山曰略影曰鐘乳曰蒼液曰三五曰兩七曰銖兩曰爻符等等名色如是一皆身中之寶或諭門戶或言神室或云鼎器或譬體用或雜形象或比進退故易道以干直坤闊爲生死之門丹法以鵲橋黃道爲往來之路不離已身精气耳此假名而異字故此言丹砂木精得金乃並又合前太陽流珠常欲去人卒得金華轉而相因之義同也蓋謂流珠謂奼女謂丹砂本皆有陰而無陽以屬後天不能成丹金與黃芽金華乃先天之鉛可煉還丹故夫丹砂木精卽離中之汞火火之父爲東方甲乙之木以生其精是爲中女是以東方甲乙之木與南方丙丁之火一父一女也父與其女爲陽中之陰則震木離火爲之侶也黃芽金液爲坎中之鉛水水之母乃西方庚辛之金以孕其液而爲中男是以西方庚辛之金與北方壬癸之水一母一子也母與其子爲陰中之陽則兌金坎水以合處也木火金水四者混沌列爲龍虎一東一西龍居東其數三故雲龍陽數奇虎屬西其數四故云虎陰數偶木火爲侶者龍從火裏出也金水合處者虎向水中生也肝靑屬木爲火之父肺白屬金爲水之母腎黑屬水爲金之子離赤屬火爲木之女脾黃屬土四者之祖子居五行之始故爲一陽之首金與水水與火龍與虎是謂三物若此三物交會而作一家則必借戊巳二土之力方能成其功用也剛柔疊興【至】播精於子靑龍屬東白虎屬西此其正也更歷分布者靑龍建緯於酉白虎建緯於卯是刑徳並會而龍虎歡喜顚倒相見故龍虎相見會合一處則二物歡喜以主生爲徳若龍東虎西定位各居自生自旺則二物相競紛擾以主殺爲刑刑者陰陽乖錯之義雌雄相見之諭刑者五行順行之謂徳者五行顚倒之意刑者陰消其陽徳者陽合乎陰刑者陰多而陽少徳者陰少而陽多且如四陽而二陰二月之卦也陽長陰退其陽𨿽多而有餘陰陽多爲徳余陰主殺是以三春萬物並生而楡莢墮落者一如人也年方及壯一身之中陽多陰少日壯一日卻於此時欲火大熾其陽𨿽多皆爲陰消縱有餘陽不能主宰百病來侵將曁陽脫猶復念念在於欲界盡力求陰余陽遇陰悉皆消脫卒然而終此之謂徳返爲刑也若是上智乘其餘陽以爲階梯急行還丹之道可復長生是之謂刑徳並防也是爲相見歡喜也人如四陰而二陽八月之卦也陽爲陰消其陰𨿽多尙有餘陽陰多爲刑余陽主生是以三秋萬物將零而薺麥乃生一如人也年將六十一身之中陰多陽少月衰一日若於此時幸有餘陽而行金丹之道能令陽復是謂返老還童也是謂長生久視也是謂刑返爲徳也二月子時斗之魁星臨於卯位罡星臨於己上位屬東南主生爲徳八月戌時斗之罡星據於酉地魁星臨於亥上位次西北主殺爲刑經云罡星指丑其身在未所指者吉所在者凶餘位皆然此諭煉丹之功用也子南午北者顚倒五行也仙聖云五行順行法界火坑五行顚倒大地七寶所以水火互爲綱紀方能旣濟也陽生於一成於九陽數至九則極極則復於一此謂一九之數終而復始含元虛危播精於子者丹之神功在此兩句蓋虛危之次日月合璧之地一陽初生之方蛇蟠結之所故太乙所含先天之元气其眞精遇子則播施此復應前文子午行始之義也世人但聞卯酉爲沐浴豈能明刑徳之諭蓋徳與生卽半時得藥之比刑與殺則頃刻失喪之諭是以入室之際直須防危慮險方可煉丹仙翁比爲春旺之時何物不生而楡莢死者徳中防刑生中防殺也秋肅之侯何物不凋而薺麥生者刑中有徳殺中有生也是書歷歷而論種種而明者其主意之妙惟要得先天之气爾如審遭逢【至】復起驅走此謂人若遇師先須審察都其端緒是正是邪將此參同契勘果是明師問無不知略無畱滯若是盲師十不知九百端捏怪引人落艸或以無言是道或惟打坐觀空問其砂汞龍虎金木間隔三日震象逆用先天不曉丹經啞口無對世之愚夫但聞何人打坐幾年某人入關幾處便紛言其有道他豈知馬祖南嶽磨磚之誚乎他豈知陰陽吞啖生殺之理乎有輩俗子略記前人口滓日惟說禪鋒辯橫論喚作性宗指此爲道以愚世人尢可爲笑彼烏知禪與性哉何謂性卽幹用九其動也直若能了此卽正法眼藏也何謂禪卽坤用六其動也辟若也知之卽湼盤妙心也禪與性合以土制鉛也金木相投以鉛伏汞也仁與義施以直養也故一陰一陽易之道也離宮修定禪之宗也水府求丹之防也名𨿽分三道惟一爾睹其三教修養之端緒皆要同方能成功此云以相況也何謂揆物終始當揆度其生人生物陰陽終始消息之因是以五行相生相克一旺一衰劫劫更易而爲父母上聖至人所行之道陰陽而已其主含儲滋液之气者坤兌更易而爲聖母也其主稟與生成之妙者乾震更易而爲靈父也气液凝精流而成形以結爲丹如金石之固而不朽也審察專一方乃不泄可得成道若立百尺之竿而見影如呼千巖之谷而響陰陽自然影響交感最爲靈驗以合天地造化之至象也野巴豆無情之艸木尙爾殺人𨿽文王大聖周公孔子庶聖扁鵲神醫巫咸賢師蓍占鍼禱其毒气尙不可療況乎眞陰眞陽之气同有情之物以相匹配安有不結靈丹者乎

兪琰曰老子曰專气致柔能如嬰兒此懷抱眞之謂也九鼎火侯之九轉也古之聖賢無視無聽抱神以靜九轉火侯數足則變化縱迹憑虛禦而逍遙乎天地之間矣含精者外不役其形骸養神者內不勞其心志久之力到功深精神內藏和气充溢而百骸萬竅無不貫通自然如天河之流轉矣三元上中下之三田也元气存則元精產血化爲膏充溢於皮膚之間也煉精莫大乎塡腦腦者髓之海腦髓滿則純陽流布諸髓皆滿然後骨實筋堅永無寒暑之憂也人之修煉而長生者繇其能盜天地之正气也所以能盜正气者繇其有呼吸也呼至於根吸至於蒂則歸丹田而綿綿常存矣然道非一蹴可至必積精累气而成故自片晌結胎之後百日功靈十月胎圓一年小成三年大成以至九年功滿人事皆盡然後可以遺時獨立羽化而登仙又曰天之一年一日僅如人之一息冬至之後爲呼夏至之後爲吸此天地一歲之呼吸也子以後爲呼午以後爲吸此一日之呼吸也人之身一日有一萬三千五百呼一萬三千五百吸一呼吸爲一息則一息之間潛奪天運運一萬三千五百年之數一年三百六十日四百八十六萬息潛奪天運四百八十六萬年之數於是換盡濁之軀變成純陽之體始而易气次易血次易脈次易肉次易髓次易筋次易骨次易發次易形積九年而閱九變然後煉盡陰气變爲純陽而與天地齊年玆其爲長生超脫之道也易曰天行健君子以自彊不息陰符經云觀天之道執天之行嗚呼盡矣指篇曰求仙不識眞鉛汞閒讀丹書千萬篇蓋丹書所謂鉛汞皆比諭也在學者觸而長之爾不當捨吾身而外求也惟古聖賢憂憫後世好道之士不得其說遂爲之隨旁風采指畫古文著爲圖籍以開示之實欲使學者有可以爲遡流尋源之地然其著書立言往往藏本根不肯明言其事惟托五金八石爲號以露見枝條而已後人不究其防徒爾韞櫝終身以至子孫世世迷惑燒竭朱汞竟無所得遂使在官者棄官服田者廢田商人失業志士無以聊生甚可傷也魏公因而定錄參同契一書其間分兩有數不妄發一句因而相循不閒著一字枝葉一披核實隨見可謂字約易思事省不繁矣或者見其三篇之多疑其太贅不知三篇卽一句也以一句口訣散布於三篇之內所以錯亂其辭孔竅其門者不敢成片泄漏也智者誠能審思而以意參之必當自悟焉眞汞產於離離爲女而居午以分野言午爲三河故稱河上奼女究其所從來繇虛心凝神得之以其自心而出故謂之靈汞又謂之神汞其性猛烈見火則飛走無蹤猶如龍藏莫知所存非用黃芽爲根何以制之黃芽卽眞鉛也汞得眞鉛擒制交結然後不能飛走此所以用之爲金丹之根也一陰一陽之謂道偏陰偏陽之謂疾譬之牝雞不牡而自卵則無雛必矣何者獨陽不生獨陰不成也天地施化如水火炎潤豈人力使之乃自然而然爾人身首法天腹象地但潛神內守而勿防勿助調勻鼻息而勿縱勿拘自然一闔一辟一稟一受與天地施化之道無異若夫時至气化機動鳴則火從臍下發水向頂中生其妙自有不期然而然者初不在勞神用力而後得也可見是道乃天造地設一定而不易者矣翠虛篇云譬如夫婦交媾時一防精血結成嬰金丹所謂交媾乃陰陽內感神气交結當其神入气中中與神合得其節符眞有剛柔相結而不可解之狀豈有工巧以制禦之但見其然吾亦不知其所以然也心印經注云男女稟受同也但感合先後而分陰陽爾袪疑說云辟气爲男闔气爲女蓋陽气聚於故男子重生時必伏陰气聚於背故女子背重生時必仰至於死時亦然觀溺水者可見此豈父母教之若是蓋其受气之初辟闔先後已定之也魏公之意欲學者洞曉吾身陰陽上下知造化自然之理而已太陽流珠乃靈汞也靈源大道歌云此物何曾有定位隨時變化因心意在體感則爲汗在鼻感風則爲涕在腎感合則爲精在眼感悲則爲淚可見其常欲去人也金華卽眞鉛也汞得眞鉛則轉而相依自然不飛不走畱戀於內化爲金液凝而至堅也眞鉛生於坎位先液而後凝凝作黃芽故爲馬齒瓓玕之諭翠虛篇曰丹頭只是先天气煉化黃芽發玉英是也夫鉛乃君也汞乃臣也鉛先動汞應之猶君倡而臣和也鉛屬金汞屬木木性愛金金情戀木陰陽得須自然感合丹法當是迫近陰極之迎一陽初動動之機以進火不可過不可不及惟見促百脈以歸源窮力關而徹底君火相火民火皆拘聚於黃宮而煆成至寶眞鉛之生孕於坤母之胞猶慈母之養育也迨夫飛工乾宮擒制眞汞與之交結而成丹則又復回於坤母之舍此卽孝子報恩慈烏反哺也然非炎火爲之猛烹極煆則眞鉛不能飛起此嚴父所以施教敕之令也金生水木生火此五行常道之順也今丹法木與火爲侶火反生木金與水合處水反生金故曰五行錯旺相據以生也火性銷金者運南方離宮之火以煉北方水中之金金伐木榮者運北方水中之金以制南方火中之木也水一火二合而成三五者土也三五爲一水火土相與混融化爲一气也斯時也黃相雜淸濁未分猶如天地渾沌之初少焉時至气化無中生有則窈防恍惚結成團而天地之至精孕於其中矣屈突神和云若明三五一且作地行仙其妙須是口心受難以盡形之於毫楮也學者不遇明師徒自臆度而已子當右轉自西方轉於子位而虎向水中生也午乃東旋自東方轉於午位而龍從火裏出也子午卽南北水火卯酉卽東西金木右轉左旋一伏一起則水火相交金木自然不間隔矣然東西卯酉皆金木異名非天地方位亦非人身左右然又不可捨吾身而他求也南方離龍北方坎虎作丹之時驅龍下呼於虎虎乃吞吸龍精一呼一吸兩相飲食並合爲一熒惑守西者火入金鄕也太白經天者金過南方午位而出現也作丹之時運神火照入金鄕金被火逼遂飛騰而起現於南方金卽眞鉛也殺气所臨何有不傾者眞鉛飛上擒眞汞眞汞自出投眞鉛也○於是神入气而爲胎如貍犬之守鼠藥得火而成丹如鳥雀之畏鸇此繇其物相制一見則自然降伏所以不敢作聲也其法至神極易但恐不知龍虎爲何物爾還金篇云不達陰陽祖徒勞更議況乎不得其理又安可以臆見妄言哉夫自古及今好者億人廣求名藥與江湖藝客往來盡費家財使兄弟妻子離散乃至終身訖不諧遇舉世希有能成何也繇其入門差錯與道乖殊不遇明師而未燭厥理故也○然汞本木精其性飛走似難降伏惟投入於鉛鑪之內則與鉛相合所謂移來西位與金並者此矣天一生水位居北其象爲武地二生火位居南其象爲朱雀天三生木位居東其象爲靑龍地四生金位居西其象爲白虎四者各居一方本不相涉今曰金水合處者以西四白虎之金降入木中也水火爲侶者以東三靑龍之木升入火中也此所以金不在西而與水合處於北水不在東而與火爲侶於南白虎變爲黑虎靑龍化爲赤龍所謂陽龍元自離宮出陰虎還從坎位生者是已蓋金水木火四者聚而爲一則渾渾沌沌如太極未分列而爲二則震龍汞出自離鄕兌虎鉛生在坎宮矣夫四者各爲一象今不言朱雀武而獨以龍虎言者南北爲經東西爲緯也張紫陽曰四象不離二體可謂深得其防矣肝靑肺白言金木也腎黑心赤言水火也金生水木生火故以肝肺爲父母心腎爲子女而金木二者人從土中生故以脾爲祖也夫腎旣爲子而以五之始何也曰腎屬水水數一一日之气起於子生於腎然後轉及肝心脾肺也然五者不名五臟而名三物又何也曰金水合處水火爲侶與戊巳土合而成三也蓋四象五行全籍土若無戊土不成丹此所以合三而歸一土也金丹本無中生有非有形之物可爲特借之以諭五行爾人身二气相資運轉而周流經歷於諸辰之間若象緯一動而夘酉相加金水自然不間隔矣殺伏者況歸海底如秋气肅殺斂物以入也生起者搬上南溟如春气發生暢然以出也二月建夘而月將爲河魁河魁屬戍而戍中有辛楡死此月繇辛金之殺气臨於夘也八月建酉而月將爲天罡天罡屬辰而辰中有乙麥生此月繇乙木之生气據於酉也日行西陸爲春而二月夘時西陸在東北陸在南日行東陸爲秋而八月酉時東陸在西南陸在北蓋南北爲天地之經東西爲天地之緯鼎中魁罡一轉則龍走西而虎走東子在南而午在北與二八月夘酉之造化無異此乃諭吾身之天地反覆升中有降降中有升火有危險欲人防意如城而不散也陽生於一成於九陽數至九則極極則復於一元者元气精者眞精虛危者日月合璧之地亥子之間陰極陽生之時也子時者一陽初動處也丹法在先天惟含太乙之气至後天然後化爲眞精而播施也金丹大道與旁門小安樂法不同是必謝絕人事專心致志朝朝暮暮勤行不息無須臾之間然一年入室之後更須溫養不可遽然遠出必俟三載以後則身如煙雲行步如飛可以輕舉遠遊大浸稽天而我不溺大旱金石流土山焦而我不存亡在我長樂無憂然溫養事畢又當潛伏人間積功累徳開度羣迷方可翻然而往故朱靈根囑皇甫履道接引後學不得幽棲是必功濟羣品乃仙去豈容獨善其身哉大抵旁門小術其法繁難易遇難成金丹大道其法簡易難遇易成始審遭逢睹其端緒卽物以相況揆物理之終始則天地之間形生气化洪纖髙下有情無情頭頭是道皆觸而長之有如如鶴鳴中夜雞唱五更何也與天地之气相應也他如寒蟬吸風犀牛望月碧潭夜月靑山暮云無非金丹法象張紫陽云修煉者須洞曉陰陽深達造化豈不信哉丹法之要莫大乎五行五行之妙以火煉金以金伐木火盛則水沃之水盛則土遏之是謂五行相克金生水水乃金之子而水中生金木生火火乃木之子而火中生木是謂更爲父母父猶天母猶地天气降而至於地地受之而成生育之功故曰母含滋液父主稟與五行之精聚爲金石尙千百載不朽況人以自己五行之精凝結成寶將與天地相爲無窮金石奚足多哉故當此之際必也念玆在玆用志不分終日默持如雞抱卵如此則功夫純粹藥材不至消耗火力不至間斷道乃成矣人能靜定道自來居如立竿影見呼谷向傳蓋未有感而不應者乃若日月懸象於當天取火則火生取水則水至感應如此其速豈不至靈也哉天下莫不見而莫能知也野巴豆艸藥中之至毒者若啖野至寸服巴豆至兩卽時僵僕𨿽周孔爲之揲蓍占象扁巫爲之操鍼扣鼓亦不能使之復蘇矣今人但知毒藥入口能使人速死而不信靈丹入口能令人長生何不思之甚與後序

鄶國鄙夫幽谷杇生挾懷朴素不樂權榮棲遲僻陋忽略利名執守恬淡希時安寧宴然間居乃撰斯文歌敍大易三聖遺言察其防【兪作所】趣一統共倫務在順理宣耀精神神【兪作施】化流通四海和平表以爲歷萬世可循序以禦政行之不繁引內養性黃老自然含徳之厚歸根返元近在我心不離己身抱一無捨可以長存配以服食雄雌設陳四物【今本無四物以下八字】念防五行旋循挺除武都八石棄捐審用成物世俗所珍羅列三條枝莖相連同出異名皆繇一門非徒累句諧偶斯文殆有其眞礫硌可觀使予敷僞卻被贅愆命參同契防覽其端辭寡道大後世宜遵委時去害依托丘山循遊寥廓與爲鄰化形而仙淪寂無聲百世之下遨遊人間敷陳羽翮東西南傾湯遭阨際水旱隔並何葉萎黃失其華榮各相乘負安穩長生

古文參同契集解卷中【上】

欽定四庫全書

古文參同契集解卷中【下】

明蔣一彪輯

參同契箋注【東漢徐景休著】

上篇

乾坤者易之門戶眾卦之父母坎離匡廓運轂正軸牝牝四卦以爲橐鑰覆冒陰陽之道猶上禦者準繩墨執銜轡正規矩隨轍處中以制外數在律曆紀月節有五六經緯奉日使兼井爲六十剛柔有表裏朔旦屯置事至暮防當受晝夜各一卦用之依次序旣未至昧爽終則復更始日辰爲期度動靜有早晚春夏據內體從子到辰巳秋冬當外用自午訖戌亥賞罰應春秋昏明順寒暑爻辭有仁義隨時發喜怒如是應四時五行得其序

眞一子彭曉曰太易太虛太初之前𨿽含虛至妙則未見兆萌太始太素太極之際因有混成乃混沌也中有眞一之精爲天地之始爲萬物之母一气旣形二儀斯析然後有乾坤焉有陰陽焉有三才五行焉有萬物眾名焉故配乾坤爲天地之綱紀運陰陽爲造化之橐鑰是以乾坤立而陰陽行乎其中矣徐君【原本作魏君後皆仿此】謂修金液還丹與造化同途因托易象以論之莫不首采天地混沌眞一之气而爲根基繼取乾坤精粹潛運之蹤而爲法象循坎離否泰之數而立刑徳盜陰陽變化之機而成冬夏陰生午後陽發子初動則起於陽九靜則循於陰六乃修丹之大防也故以乾坤爲鼎器以坎離爲匡廓以水火爲夫妻以陰陽爲龍虎以五行爲緯而含眞精以三才爲經而聚純粹寒來暑往運行於三百八十四爻兔起烏沈升降於三百八十四日此皆始於乾坤二卦之體而成變化者也故云乾坤易之門戶眾卦之父母也凡修金液還丹鼎中有金母華池亦謂之金胎神室乃用乾坤坎離四卦爲鼎器藥物橐鑰者樞轄也覆冒者包裹也則有陰鼎陽鑪剛火柔符皆依約六十四卦周而復始循環互用又於其間運春夏秋冬分二十四气擘七十二候以一年十二月气候蹙於一月之內以一月气候攢於一晝夜十二辰中定刻漏分二隔子午按陰陽通晦朔合龍虎依天地之大數葉陰陽之化機其或控禦不差運移不失則外交陰陽之符內生龍虎之體故云善工者準繩墨以無差能禦者執銜轡而不撓合其規矩轍也蓋諭金丹之士運火候也月節有五六乃三十日也晝夜各一卦乃六十卦也乾坤坎離四卦爲藥之父母樞轄鼎器則非晝夜之數契乃統而言之兼並爲六十四卦也經緯奉日使者卦爻爲日月之經而緯者律曆數也剛柔有表裏者陽剛陰柔水火金木互爲表裏凡遇晝夜陰陽升降火數皆依約卦爻晝夜各一卦直事始以屯防二卦爲首朝屯暮防從此爲次序也旣未者旣濟未濟二卦也晦爽者晦朔陰陽明暗往復也日辰爲期度動靜有早晚者謂陽屬動陰屬靜於十二辰中早晚分隔陰陽升降火數周而復始更互用之也陽火自子進符至已純陽用事乃內陰求外陽也陰符自午退火至亥純陰用事乃外陽附內陰也此內外之體盛衰之理始復而終坤皆以爻象則之也春气發生謂之賞秋气肅殺謂之罰自子丑寅爲春夘辰巳爲夏陽火候也午未申爲秋酉戌亥爲冬陰符候也乃於十二時中運其火符應此四時五行昏明寒暑仁義喜怒爻象不得纖毫參差故謂之不失鼎內四時無虧象中寒暑則一其丹必成矣古歌曰聖人奪得造化意手摶日月安鑪微微騰倒天地精攢簇陰陽走神日魂月魄若个識識者便是眞仙子鏈之餌之千日期身旣無陰那得死是故修金液還丹若非取法象天地造化以自然之情別無所也

抱一子陳顯微曰金碧經曰神室者丹之樞紐眾石之父母徐君謂乾坤者易之門戶眾卦之父母其義一也非神室則無以成丹非干坤則無以見易乾坤純體之卦也六子破純體而爲卦也麻衣曰乾坤錯雜乃生六子六子卽是乾坤破體是則六子因乾坤而生而六十四卦亦莫不出於乾坤故曰眾卦之父母父母之體本是純陰純陽自六子之生而純陽純陰之體破矣烏可復純乎陳希夷曰破體煉之純體乃成是知破體煉之可返純體而入道眾石煉之可歸神室而成丹然而眾石非別物也吾身中之眾卦也神室亦非外物也吾身中之乾坤也欲煉大丹先設乾坤爲神室神室旣設而變化在乎其中矣乾坤旣奠陰陽自交乾下交坤而爲坎坤上交乾而爲離坎離成而變化又在乎其中矣又曰日爲天無自西而下以交於地月爲地無自東而上以交於天男女交精之象也日月往來寒暑生焉四時成焉晝夜分焉陰陽定焉天地不能寒暑也以日月遠近而爲寒暑天地不能四時也以日月南北而爲四時天地不能晝夜也以日月出沒而爲晝夜天地不能晦明也以日月交防而爲晦明陰陽𨿽妙不外乎日月造化𨿽大不外乎坎離是故眾卦之變𨿽不齊而不出坎離之中爻周流乎六位也猶車輻之設𨿽不一而不出乎一轂之運居其中也坎離中爻謂坎中之一陽離中之一陰上下往來六爻之內老子曰三十軸共一轂當其無有車之用達者得其道而運身中之日月常人昧其理而違造化之陰陽則未免有復隍之虞脫輻之咎其於匡廓正軸果何有哉幹者純陽牡卦也坤者純陰牝卦也坎者陰中有陽離者陽中有陰牝牡相交之卦也故謂之牝牡四卦其他六十卦或偏陰在上或偏陽在下或偏陽在上或偏陰在下陰陽不純牝牡不交不可謂之牝牡惟此四卦覆冒陰陽之道以爲橐鑰乾坤者橐鑰之體坎離者橐鑰之用知四卦體用則猶工者準繩墨而就規矩禦者執銜轡而循軌轍處其理於中制其妙於外庶幾舉無差忒動合自然也律曆之中一月三十日而牝牝四卦之餘適有六十卦以卦奉日一日兩卦一卦爲經一卦爲緯朝屯暮防朝需暮訟以至旣濟未濟而卦象內外剛柔之體朝在上而暮在下剛在表而柔在裏並前四卦則周易六十四卦皆爲吾用是則大丹之道可以參諸易而參同契之所以作也麻衣曰消息晝象無止於辭辭外見意方審易道又曰卦有反對最爲關鍵反體旣深對體尢妙屯卦也反之爲防卦也自需訟以下皆以倒體爲次如頤小過之不可反者則以對體次之故頤卦則以大過卦次之則對體也自朔旦用屯防至晦爽用旣未朔晦循環終而復始可見朝陽則暮陰晝動則夜靜親疎回互主客遞分消息盈虛避就生殺進火忌斯須之謬退符防毫髮之差抽添須辧浮沈運用審知昏曉學者因象而求意得意而忘象可也悟眞篇詩云此中得意休求象若究羣爻謾役情是也卦有內外二體內卦三爻法一年之春夏一日之子後午前外卦三爻法一歲之秋冬一日之午後子前內卦法陽外卦法陰乾坤交泰之象春夏飬陽秋冬飬陰子後進火午後退符其理一致賞爲陽罰爲陰仁爲陽義爲陰喜爲陽怒爲陰朝則行陽以應春夏暮則行陰以應秋冬苟能應四時之宜自然得五行之理非區區行賞行罰汲汲爲仁爲義與夫作喜作怒也徐君假是以諭陰陽生殺云耳況丹者至陽之精倘有纖毫陰無煆煉未盡終未成就修眞之士動靜語默之間可不謹歟至如好生利物仁慈寬恕愛忠信和喜淸淨眞實不妄之皆陽也好殺害物殘忍嫉忿貪慳淩侮驕傲狠愎欲虛詐不實之皆陰也戒陰修陽將自亡陰盡陽純自然成眞上陽子陳致虛曰伏羲睹河圖始畫八卦黃帝堯舜垂衣裳而天下治取諸乾坤夏易歸藏以坤爲首商曰連山以艮爲首文王周易乾坤爲首孔子翼曰乾坤其易之門戶邪干陽物也坤陰物也又曰夫幹其靜也專其動也直是以大生焉夫坤其靜也翕其動也辟是以廣生焉魏君深得三聖人之防作參同契箋注上翼三聖之道下航萬世之人首句直指曰乾坤易之門戶眾卦之父母夫幹之爲物陽也故爲易之戶坤之物陰也故爲易之門太極胚腪非得乾坤之門戶則天地何繇而設位日月何繇而光明人物何繇而化生聖人何繇而行其道哉是以干動而直則陽太極而生陰坤動而辟則陰太極而生陽陰陽交錯而成離坎仲尼曰易有太極是生兩儀兩儀生四象四象生八卦是幹之用九也初乘坤而成復復中妊震復而爲師師中妊坎師而謙謙中妊艮謙而豫震生於豫豫而比坎生於比比而剝艮生於剝則震坎艮三男皆妊生於坤矣坤之用六也初乘幹而成姤姤中妊防姤而同人同人妊離同人而履履中妊兌履而小畜小畜生巽小畜而大有大有生離大有而夬夬生兌則巽離兌三女皆妊生於幹矣雌雄錯雜以相胥則乾再交坤而成臨臨而泰泰而大壯大壯而夬是陽之求乎陰也坤再感乾而成遁遁而否否而觀觀而剝是陰之感乎陽也斯爲幹生三女坤生三男繇此而往三男三女疊爲夫妻而六十卦次第生矣此之謂乾坤爲眾卦之父母也何謂坎離匡廓蓋陽乘陰則幹中虛而爲離陰乘陽則坤腹實而爲坎故坎離繼乾坤之體而爲陰陽之匡廓比干坤之於坎離猶車輻之於轂軸乾坤正坎離之輻坎離輳乾坤之轂老子曰三十輻共一轂此大小系君之防同也牝牡者牝乃畜之母牡乃畜之父故牝爲陰物之通稱牡爲陽物之總名合乾坤坎離言牡牝四卦其以牝牡而爲槖鑰猶陰陽以爲消息槖象陰之門鑰類陽之戶諭乾坤坎離若天地間一槖鑰耳用槖鑰之道而生物者謂之物用槖鑰之道而生人者謂之人用槖鑰之道而超凡入聖者謂之聖聖人者善奪造化也善用坎離也善奪造化之道者猶良工準繩墨而正規矩何事不成善用坎離之道者猶執銜轡以循軌轍何往不獲聖人者宇宙在乎手萬化生乎身也聖人者善處中以制外也明律曆而知數也律曆者律應造化之候歷紀周天之運一陽初生律應黃鐘自子至亥周天度始故一歲旣周而陽復生於子也月節有五六月節者兩節爲一月五六者五日爲一候六候爲一月是一月有三十日一日十二時兩卦十二爻則一日兩卦爲之經緯一月六十卦以爲表也朔旦屯直事至暮防當受者何謂也蓋震下坎上爲屯震爲長男而能復坎中之陽以施生育之徳故謂屯直事又艮上坎下爲防艮爲少男而能聚坎中之陽以行溫養之功故謂防當受晝夜各一卦六十卦中皆有陰陽互施生養也晦朔爲一月之始終早晚謹一日之動靜四時定一年之賞罰濟其美者賞之敗其事者罰之不失仁義喜怒之正要得四時五行之理此章大義總敍參同契之統指乾坤爲易之門戶非便言金丹藥物火候全陽子兪琰曰闔戶爲坤辟戶爲幹一闔一辟往來不窮爲變通此乾坤所以爲易之門戶也幹生三男坤生三女男女媾精萬物化生此所以爲眾卦之父母也坎月離日日月行於黃道晝夜往來循環無窮如匡廓之周遭也轂猶身軸猶心欲轂運必正其軸諭運身中之日月當先正其心也幹純陽牡卦也坤純陰牝卦也坎陰中有陽離陽中有陰牝牡相交之卦也丹法位乾坤於上下列坎離於東西而乾坤闔辟坎離往來儼如槖鑰之狀槖卽韛槖鑰其管乃虛器也是丹道也操則存則亡故必愼汝內閒汝外有如列子沖虛至徳經所謂泰豆氏之禦齊輯乎禦轡之際緩急於唇吻之和正度乎胸臆之中執節乎掌握之間內得於中心而外合於馬志故能進退準繩而旋曲中規矩也數在律曆紀者巡行十三位應律之十二聲歷之十二月紀之十二年也月節有五六者以一月三十日分爲六節也經乾坤南北之定位緯坎離東西之妙用奉日之所使者其候與天同運隨日升沈無少異也兼並爲六十者除乾坤坎離恰有六十卦一日十二時用兩卦直事每一爻當一時兩卦計十二爻應律曆紀之數以一月三十日並之共得六十卦也以六十卦布於三十日內則朔日朝爲屯暮爲防自此朝需暮訟朝師暮比依次而用之以至晦日用旣濟未濟晦朔循環周而復始其間卦象內外剛柔之體或反對或正諭大候之上下亦不必泥也陳泥九翠虛篇雲天上分明十二形人皆分作煉丹程蓋日卽火辰卽候人能以天上之日辰反而求之吾身則日臨之位卽時辰也動者日出而作靜者日入而息吾身自有日出日入之早晚其火候動靜一一暗合乎天度也卦有六爻下三爻爲內上三爻爲外試觀屯防二卦朝用屯陽火上升之候屯初九正當身中之子繇內而外故曰春夏據內體從子到辰巳暮用防陰符下降之候也防上九正當身中之午繇外而內故曰秋冬當外用自午訖戌亥陽气當春發生陰气當秋肅殺諭丹法之賞罰也永日自寅東出短日自申西入諭丹法之昏明也爻辭仁義隨時喜怒者潛藏飛躍進退加減各隨其時也是豈眞有所謂四時日辰早晚昏明與夫仁義喜怒賞罰哉皆諭言吾身陰陽消息之用過與不及之節度也若眞用潮候下功謬矣

天地設位而易行乎其中矣天地者乾坤之象也設位者列陰陽配合之位也易謂坎離坎離者乾坤二用二用無爻位周流行六虛往來旣不定上下亦無常眞一子彭曉曰天地設位者以其旣濟鼎器法象乾坤也易行乎其中者乃陰陽坎離符火運行其中也旣鼎器法乾坤復於其中安金母以備天地人三才也坎離二用無爻位者謂外施水火運轉動靜無常故周流六虛往來上下無常位也

抱一子陳顯微曰此假徐君自解以乾坤爲神室列陰陽配合之位使坎離交於其中以成變化之功易謂坎離者日月爲易也日月乃天地之易坎離卽人身中之易乾坤其體也坎離其用也二用無爻位周流行六虛往來不定上下無常

上陽子陳致虛曰十翼系辭天尊地卑乾坤定矣徐君述曰天地設位而易行乎其中矣復自注曰天地者乾坤之象也設位者列陰陽配合之位也易謂坎離坎離者乾坤二用其言旣詳其心太切豈謂世人信之不及愚而難悟翼曰分陰分陽疊用柔剛故易六位而成章二用者乾用九坤用六有用而無位用九見羣龍無首吉者君子行道而徳之至也用六利永貞者言坤之徳地道也妻道也臣道也地道無成而代有終也故坤之爲用孤陰則無成是以用六從幹乃與行也而幹用九匹坤西南得朋也乾坤變化各正性命幹之太始用九乘坤陽含其陰虛而成離坤之太一用六承幹陰含其陽實而成坎是坎離得專陰陽之體變易而用包囊生育愈無停機如天上之日月忽忽而望忽忽而晦朔卽如人身之陰陽忽忽而太極忽忽而無常易道屢遷變動不居乾坤毀則無以見易聖人以此洗心退藏於密而逆行易之道也

全陽子兪琰曰天位上地位下二气運行其中升降往來不窮猶槖鑰也人生受沖和之气與天地初無二體若能沖虛湛寂自然一气周流於上下則气出而如地气上升闔則气入而如天气下降自可以與天地齊其長久是易也豈特天地有之哉乾天坤地吾身之鼎器也離日坎月吾身之藥物也先天八卦乾南坤北列天地配合之位離東坎西分日月出入之門反求吾身其致一也乾坤爲體坎離爲用坎離二者周流升降於六虛往來上下本無爻位吾身坎離運行乎鼎器之內潛天潛地豈有爻位哉

易者象也懸象著明莫大乎日月日合五行精月受六律紀五六三十度度竟復更始窮神以知化陽往則陰來輻輳而輪轉出入更捲舒易有三百八十四爻據爻摘符符謂六十四卦晦至朔旦震來受符當斯之際天地構其精日月相撢持雄陽播施雌陰化黃包混沌相交接權輿樹根基經營飬鄞鄂凝神以成軀眾夫蹈以出蠕動莫不繇

眞一子彭曉曰易者象也蓋以日月相合而成也金液還丹莫不合日月陰陽精气而成也日合五行精者每一月一度與月交媾也月受六律紀者謂金水於鼎內逐月分受得半月律气也【律呂各六而日月共分之】日月五星經緯共生萬物諭鼎內受外來陰陽之气升降子午之符排運五星之精交媾日月之粹否泰相繼周而更始始復而終坤也故陰陽精气出入捲舒晝夜循環周而復始約六十四卦依三百八十四爻據爻摘符火隨進退陰來陽往陽伏陰施東西之气相交夫婦之情相契當斯之際震來受符天地媾其精神日月合其魂魄混沌者神室象雞子兩相合如混沌也陽龍陰虎在混沌中相承交感之气樹立根基長飬鄞鄂以致凝神成軀終爲精物也故鼎室中乃自是一天地也凡關蠕動之物莫不繇之也雄陽屬天乃也雌陰屬地乃黃也此乃老陽老陰乾父坤母互用火符極數也則知一鼎中造化一一明象天地運動發生萬也若火候失時抽添過度寒暑不應進退差殊則令天地之間憑何節候而生物象哉憑何陰陽而生龍虎哉

抱一子陳顯微曰金碧經曰丹術著明莫大乎金火窮微以任化陽動則陰消徐君以易系辭參之然大易之道垂象於日月大丹之道著明於金火金火卽坎離也故金精盛則玉兔增輝火徳旺而金烏倍烈此段五六以明水土之用也土數五日之數五而五行之數亦五也水數六月之數六而六律之數亦六也自甲至癸十干謂之十日五乾剛五乾柔此日之數五也月律十二而六律六呂此月之數六也五其六而爲三十度度竟復更始者晦朔循環也金火二物互相存亡於晦朔之間學者旣窮其神而知其化使陽往而陰來輻輳而輪轉遞互出入相爲捲舒取大易爻象而爲節符視日月昏明而行火候自然奪天地之機盜造化之妙矣易有三百八十四爻藥有三百八十四錄二十四銖爲一兩三百八十四銖爲十六兩卽二八之數據爻象陰陽升降之理摘卦爲符而視符行火符卽爻晝非別有符也據易言之謂之卦據丹言之謂之符故曰符謂六十四卦也卦當陽生之震則火進一陽之符當斯之時神室煉其精金火相運推雄陽龍也雌陰虎也播施者龍騰天而降雨也化黃包者虎入后土而產金也上天入地混沌交接之象也於是權輿而立其根基經營而飬其鄞鄂其神旣凝其軀自成凡大而天地細而蠕動有形有气者莫不繇是而出惟產此一防於外乃降本流末爲生生無窮之道產此一防於內乃返本還源長生超脫之道也

上陽子陳致虛曰孔子曰變通莫大乎四時懸象著明莫大乎日月徐君重以明之引而信之此書法象日月以諭陰陽日月麗乎天而有朔望對合陰陽在乎世而有順逆生成日乃純陽之無謂之太陽月乃純陰之精謂之太陰周天三百六十五度餘四之一每晝夜天一周遭爲一日太陽一日行一度行及三十度爲一月太陰一日行十三度有奇月一周天謂之一月日行一度謂之一日日合五行精者子丑寅月日合五星於北夘辰巳月日合五星於西午未申月日合五星於南酉戌亥月日合五星於東堯時天心建子甲辰冬至日次虛鼠漢太初冬至日次牽牛唐太衍冬至日次東斗宋至今冬至日次南箕此謂歲差故太陽得火土益精光得金水愈炫彩月受六律紀者律陽而呂陰一五一六而合三十三十度周日月再防故云度竟復更始日月循還往來而有望晦朔世因望晦朔而有寒暑代謝人因寒暑代謝故有生老病死何謂窮神以知化神之爲物神莫神於天地化之爲妙化莫化於陰陽天道左運一日一周遭行五十五萬餘里地在其炁之中如水上之浮板而不動太陽之神天地之元炁也其體金瑩萬物資其陽火赫赤之炁以生長成實其體之徑闊八百四十五里差余其行不繇黃赤道乃出入於黃道內外晝夜在赤道北晝短在黃道南何雲南北內外蓋北有紫微垣帝座居之故北曰內而南曰外其神有不可得而窮極者太陽之神也太陰之神天地之至精也其體全黑萬物資其陰水運化之功以孕產滋育其體之徑闊六百七十里有奇其行不繇黃赤道其黃道與赤道如兩環相交相距二十四度月乃繇中而行距黃道約六度其體𨿽黑映日卽明緣督子以革象誨人用黑漆球於檐下映日其球受日之光遠射暗璧月之圓體比黑漆球有日映處則有光日映不到則無光故常一邊光一邊暗遇望日月相對夜則月在天上日在地下所映之光全向人間一邊暗處全向天世所不見晦朔日月同經月在日之下月受日映一邊光處全向天一邊暗處全向地月離日二十五度人間乃見月吐微光離漸遠光漸多月離日九十餘度人見月光一半故謂之旣望以後光漸少耳故月體本無圓缺在乎受日光之多少矣愚人或謂日月對望爲地所隔彼豈知天之髙遠而陰陽之炁有隔礙潛通之理然月中似瑕者卽大地之影也日體大月體小日距天遠月距天又遠而月之化有不可盡泄者大陰之神也此謂窮神以知化也子爲一陽之首至已而極陽極則陰生午爲一陰之首至而極陰極則陽生寒暑代謝溫涼平分陰極陽生陽往陰來比陰之附陽若輻之於輪輻輳而輪轉陰捲則陽舒易有三百八十四爻據爻摘符者謂一卦有六爻一爻有三符一日兩卦兩卦有三十六符陰陽相交不用一時之久不盡一爻之用猶一時有三符止用一符一符之行則一陽生於坤之下以成震震者一陽能伏二陰也故云震來受符當斯之際天地媾精萬物憑虛而受生日月撢持烏兔相結而莫解陽雄而剛峙翠而施化陰雌而辟化黃包以含滋杳防混沌之中兩相交媾權輿者謂初媾始樹根基權輿者始初之義古人造衡自權始造車自輿始比言造化之初毓也又權者暫也輿者穩也言暫時工用要最穩當而不僵踣也經營一气以飬鄞鄂凝布陽精以成形軀此章但言太極肇分之初陰陽順行之始而生人也生萬物也故曰眾夫蹈以出蠕動莫不繇世人不知後天順行之道亦借朝屯暮防之諭亦有根基鄞鄂之比乃指爲還丹鼎中造化非也

全陽子兪琰曰易者象日月之合天地間惟日月之象顯然著明故指以示人使洞見天地陰陽默識乎神化之妙也日有五乾五乾剛五乾柔月有十二管六管陰六管陽丹道日卽火月卽藥日含五行精一物含五彩也月受六律紀白金烹六卦也太陽一日行一度至三十度與太陰交合周而復始日月往來黃道之上一出一入疊爲上下互爲捲舒晝夜循環如車輪運轉人能反思身中日月與天地亦無異矣一部全易計三百八十四爻一片大藥計三百八十四銖此丹道易道之相通也爻者卦畫符者卦之合體丹法以乾坤爲鼎器坎離爲藥物餘六十卦爲火候今以乾坤觀之始屯防終旣未其間反體對體無一不合可見一陰一陽之謂道矣晦朔之間乾交於坤而成震身中一陽生也斯時神與气交气與神合有如天地媾精日月合璧天地日月以時相交故能陶萬匯成歲功乾坤坎離以時相交故能奪造化成聖胎此借日月相交之時爲諭非曰一月止晦朔可以用功也雄陽播施者天气降而至於地也雌陰化黃包者地承天气而生物也悟眞篇云甘露降時天地合黃芽出處坎離交益丹法生藥與天地生物同皆不過陰陽施化而黃相交爾陰陽一气上下交接混而爲一故曰混沌是乃天地郛郭萬物胞胎也丹法以之爲權輿而樹立根基則天地萬物皆吾身而不用求之外矣且其要在於經營鄞鄂鄞鄂卽根蒂也丹法於此經營回光內照則神戀气而凝气戀神而住自然交結而成胎矣是道也乃生化之原不特人與禽獸繇此而出𨿽蠉飛蠕動跂行喙息之皆然但施之於人則生人存之於已則生藥有聖凡逆順之異爾實人道所繇始也

於是仲尼贊鴻蒙乾坤徳洞虛稽古當元皇關睢建始初冠婚气相紐元年乃芽滋

眞一子彭曉曰仲尼贊易道分乾坤爲萬物之首立咸恆爲夫婦之宗辟之鴻蒙鑿之混沌顯神之狀通天地之情則君臣父子夫婦男女五行相生相克萬物變化之機盡矣乃乾坤昭其洞虛也故徐君諭易創立鼎器運動天機媾龍虎之形合夫婦之體初則全無形質一如鴻蒙混沌之中旣經起火運符則男女精气相紐故關睢兩慕冠防相求自此起火之初便應元年滋產日居月諸龍虎之體就矣

抱一子陳顯微曰形炁未具曰鴻蒙具而未離曰渾淪易曰易有太極是生兩儀易猶鴻蒙也太極猶渾淪也乾坤者太極之變也合之爲太極分之爲乾坤故合乾坤而言之謂之渾淪分乾坤而言之謂之天地仲尼贊易首陳乾坤爲易之門戶以乾坤洞虛之徳而蘊鴻蒙之易也關睢之詩冠婚之義取二炁相紐而言也乾坤未分則謂之渾淪陰陽相紐則謂之始初列子曰太初炁之始也太始形之始也故曰關睢建始初也金丹者太乙元君取乾坤未分陰陽未離之炁化爲眞永煉作眞丹故曰先天一炁混元至精又曰有物混成先天地生金碧經曰元君始煉永神室含洞虛白生金公巍巍建始初其防在此元年者首年也修煉之初首初一年滋生黃芽金丹成矣學者當觀時節因緣下手用功采取至寶以結丹頭丹頭旣得自然默防天機而立超聖地

上陽子陳致虛曰翼曰易有太極是生兩儀是仲尼贊鴻蒙也乾坤之徳混沌虛妙元皇爲盤古辟之初是仲尼稽古也關睢者男女人倫之正夫婦冠婚之首仲尼定詩先夫婦者正陰陽無邪之道仲尼翼易先乾坤者明剛柔必配之理是系辭曰易與天地準故能彌綸天地之道仰以觀於天文俯以察於地理是知幽明之故原始返終故知死生之何謂原始蓋順行陰陽之道以生人物故云冠婚气相紐也是之謂知生也何謂返終能逆行先天之道超凡入聖故云元年乃滋芽是之謂知死也

全陽子兪琰曰是故易首乾坤書稱稽古詩先關睢禮重冠防春秋以元年爲第一義聖人作經皆有所托始矣丹法不防其始可乎

聖人不虛生仰觀顯天符天符有進退詘伸以應時故易統天心復卦建始萌長子繼父體因母立兆丌消息應鐘律升降據斗樞三日出爲爽震庚受西方八日兌受丁上平如繩十五幹體就盛滿甲東方蟾蛛與兔魄日月气雙明蟾蜍視卦節兔者吐生光七八道已訖屈折低下降十六轉就統防辛見平明艮直於丙南下二十三坤乙三十日東北喪其朋節盡相禪與繼體復生龍壬癸配甲乙乾坤括始終七八數十五九六亦相應四者合三十陽气索滅藏

眞一子彭曉曰虙曦聖人仰觀俯察定易象之數知萬物之情畱示後人俾未達者旣得知天地之竅盜陰陽之精識造化之根辧符應之體相生相克進退詘伸皆在乎掌握故云易統天心也是以設法象采至精具鼎鑪運符火循刻漏行卦爻定時辰分節候以盡天地之大數也復卦建始萌長子繼父體因母立兆丌者六陰爻下初變一陽爻爲復卦故云建始萌也謂因坤卦下變一干爻內體成震坤是震之孕母故云立兆丌也震是乾之長子從此隨時漸變至十五日變成純乾乾父也故云繼父體也亦如月自三日現形至於八日成上陽數得半諭鼎中金水各半也至十五日圓滿出於東方蟾蜍與兔魄雙明諭鼎中金水圓滿得火候也徐君托此卦象諭月生者蓋將半月三候攢於半日六辰內進陽火抽於鼎中內受火符有此變化兆萌也七八道以托者謂十五日幹體成就也屈折低下降者謂下文十六日以後退陽火用陰符也十六轉受統者謂十六日以後陽火初退陰符始生也巽辛見平明者亦如陽火初進之時與月生三日同也下二十三者復如上同義金水各半也坤乙三十日東北喪其朋者陰符到此消盡陽火也緣一月內陰陽各半陰陽相禪水火相須一月旣終復又如初再用復卦起首故云繼體復生龍也壬癸陰也甲乙陽也陰陽相配謂丹母在乾坤鼎中受陽龍陰虎相合之气故云乾坤括終始也七八九六者合三十日也三十日內七九應陽數六八應陰數乾坤各分其半至三十日而盡陰符陽火俱中

抱一子陳顯微曰顯天符者日月也日月有進退屈伸與易卦陰陽升降往來代謝之理相應故知易統天心而作易聖人有大功大徳於天下豈虛生也哉大道形於造化而造化至難窺測也苟能窺造化而測其機則能探道妙而盜其用非眞仙上聖疇克爾哉古之聖眞仁天下之心不可思議也旣測造化之機而利諸已復明造化之妙而利諸人在已者固可以心知意防而示人者非假象托文將何以發明使人默而識之乎於是仰觀俯察於天地之間而顯造化之妙用者莫大乎日月旁求於經書之中而載造化之妙理者莫出於易卦又將日月往來盈虧之迹按易卦爻畫變動之理莫不相參而一致是則參同契之所繇作也謂參太易之理同造化之妙契大丹之道也今觀乎一陽初生其卦爲復震下坤上震爲長男坤爲母乾爲父復卦本是純坤一陽自幹來變下爲震故曰因母立兆基震具乾體而微然積漸二陽以至三陽則幹體成矣故曰長子繼父體消息應鐘律者一月增一爻也據斗樞者一時進一爻也每月初三日月現微明於西方庚位應震之一陽初生而周易納甲法震卦納六庚其造化之理參合如此初八日月現上於南方丁位應兌卦二陽生而納甲法則兌納六丁以至十五日月滿於東方甲位則乾卦又納六甲其時卦備三陽兔蟾俱盛蟾蜍本金气之精故視卦節而漸旺玉兔乃夘木之魄故望太陽而吐光七八者十五也三五之道已終則滿者而伸者屈髙者低而升者降至十六日一陰生而當陰用事月於平旦現於西方辛位以應巽卦納辛至二十三日月於平旦現南方丙位應艮卦納丙至三十日月沒東方乙位應坤卦納乙節盡則又相禪與陽復用事繼體生龍龍者震也八卦之中獨坎離二卦不與者往來升降於六卦卽坎離之二用也坎離之用大矣哉乾坤六甲六壬坤納六乙六癸八卦之中惟乾坤納二乾余卦只納一干故曰壬癸配甲乙乾坤括始終以顯乾坤之中皆有眞水也少陽數七少陰數八合之得十五老陽數九老陰數六合之得十五四者合之得三十應一月之數七八九六者四象也大易之理與造化之理莫不一致也至三十日月沒之際陽炁索然滅藏過是則一陽又復生矣宛轉循環終而復始

上陽子陳致虛曰是以聖人之降世也仰觀俯察精審陰陽以陰爲符以陽爲命何謂上觀顯天符蓋陰气在天地間曰天符陽气在天地間曰天命陰气在人身中曰火符陽气在人身中曰性命若陰陽屈伸之時則符爲進退之候符候準乃不失時故易之道統乎天心天心幹之正位子爲天心陽生之戶幹爲陽物天符純陽幹陽初生於二陰之下爲震震爲長子復生於坤復者一陽伏五陰也坤爲母故云因母立兆基也鐘律應斗樞者黃鐘之律在子鬥樞之運建子皆應一陽始萌之時卽於三日之晡月之微陽生於西南陽生於月之下比震故云震庚受西方八日上兌受丁火陽升至半其平如繩十五對望日西月東月兔盡吐其光陽滿卦體成幹十六平明巽見於辛陰符包陽使無奔逸二十三日陰符半裹光止下坤乙三十日月體全晦白盡黑純光向於天東北喪朋東北爲艮箕水之鄕艮爲路卽於人身癸滿經行喪損其气節盡癸竭一陽復生故以壬癸而配甲乙如幹始復七八九六數終三十終則成坤眞气歸藏

全陽子兪琰曰至於火候之妙又有未易明言者於是古之至人觀天之道設爲法象以示人以天地諭鼎器以日月諭藥物以日月往來諭火候月行於天一月一度與日交合故謂天符應時者十二時也月自初一以後光漸進魂長魄消陰屈陽伸象一日之子之巳十六日以後光漸退魄長魂消陰伸陽屈象一日之午至亥火候進退屈伸猶是也易者陰變爲陽也十月以後一陽來復天心可見天心北方子位之中復爲十一月之卦正當北方子位之中气應冬至積成一畫之陽伏於卦下故爲復也是機也不在冬至子初而在吾身非深達造化莫知其祕也乾爻下於坤母之初爻而成震震爲長男故雲長子繼父體震自坤體而生猶嬰兒生於母腹中故云因母立兆基學者達此則知煉丹不用尋冬至身中自有一陽生而不泥乎年月日時矣自子至巳爲息自午至亥爲消消息應鐘律者鐘律每月換一管一歲換盡十二律火候消息猶是也自下而上爲升自上而下爲降升降據斗樞者斗樞每時移一位一日移徧十二辰火候升降亦猶是也人卽反此求諸身可默防其妙矣月三日哉生明昏在西方庚位其象如震應震卦之納庚若以吾身火候言所謂河車不敢暫畱停之時也月至八日爲上昏在南方丁位其象如兌應兌卦之納丁以諭吾身陽火上升之半也月至十五與日相望昏在東方甲位其象如乾應干卦之納甲諭吾身陽盛滿之候也蟾蜍者月之精兔魄者日之光日月無雙明者日以昱乎晝月以昱乎夜日出則月沒月出則日沒晝夜遞照而出入更捲舒也人之呼吸卽日月也何異於是哉丹法以上半月爲陽屬震兌乾下半月爲陰屬巽艮坤故曰蟾蜍視卦節月爲太陰主納日爲太陽主吐月本無光受日之光而白故曰吐生光七八卽十五也陽火自震而升至於十五純乾則已滿上半月之候其勢極其道危矣蓋不容不屈曲折旋而低降也月至十六日旣生魄晨在西方辛位明个其象如巽應巽卦之納辛以吾身火候言則陰受陽禪峯回路轉之時也月至二十三日爲下晨在南方丙位明半其象如艮應艮卦之納丙以諭吾身陰符下降之半也月至三十日爲晦晨在東方乙位明盡喪其象如坤應坤卦之納乙諭吾身陰符窮盡之候也一月分爲六節每五日爲一節自朔旦五日屬震歷兌乾巽艮坤而六節盡矣然日月合朔之後陽又受陰之禪復變爲震震爲龍以一陽動於二陰之下也幹納甲壬坤納乙癸故曰相配十干始於甲乙終於壬癸故曰括始終見吾身火候之抽與月之盈無異也七火數也八木數也合之得十五九金數也六水數也合之亦十五四者共得三十應一月三十日之數三十數終則日月合璧易象索然而滅藏也

象彼仲冬節艸木皆推傷佐陽詰商旅人君深自藏象時順節令閉口不用談天道甚浩廣太無形容虛寂不可睹匡廓以消亡謬誤失事緒言還自敗傷別序斯四象以曉後生盲

眞一子彭曉曰修丹火候或枝莖繁舒或果實荗熟或艸木零落應彼仲冬啟塞順時皆繇運火卽符也其佐陽詰賈旅者閉關禁旅象固塞鼎器不令漏泄眞精眞气也人君深自藏者乃中宮金母也閉口不談者兌金室也天道浩廣則鼎內變化無涯太無形容則金水滋液罔測潛運無極神化無方四序推移匡廓消滅而金水之形變化矣徐君謂大道運育眞宰無形若不以法象調和陰陽拘束契之潛化合以天機爭得牽引日月之精魂畱連咫尺之鼎室而成妙化哉如謬誤事緒則必敗傷故敍此文以悟後來之未見者

抱一子陳顯微曰仲冬之節萬物歸根當斯之時造化難測觀夫天道則閉塞不通浩廣而難知察彼大則虛寂隱淪無形之可睹果何據而測造化之機耶徐君別序四象以示後來具於下章

上陽子陳致虛曰自象彼仲冬節至以曉後生盲十四句欠解

全陽子兪琰曰丹法所謂冬至晦朔皆比諭陰極陽生之時時至仲冬則艸木索然而摧盡易曰雷在地中復先王以至日閉關商旅不行後不省方蓋安靜以養其動而仰順乎天道也然天道浩廣眞機在於頃刻之間太無形妙處在於窈防之內故當日中冬至之時必先閉塞其兌澄心守默使金汞同歸於鑪中如日月合璧隱其匡廓沈淪於洞虛則神凝气聚金液乃結此修丹口訣以聚气凝神爲第一義也學者不知聚气凝神忘其緘默任重樓浩浩而出墮於頑空塊然如稿木死灰是自取其傷敗也後之學者不得其以盲引盲妄認三日日之盈虛消息爲一月火候故又別序此七八九六之四象以曉其未曉者庶有以顯夫一月三十日之數皆諭言而非眞以月三日進火月六日受符也學者若知七八九六卽一月三十日之數則其餘泛引曲諭皆可默而識矣何必執文泥象哉

八卦布列曜運移不失中元精眇難睹推度效符證居則觀其象準擬其形容立表以爲範占候定吉凶發號順時令勿失爻動時上觀天河文下序地形流中稽於人心參合考三才動則觀卦節靜則因彖辭乾坤用施行天地然後治

眞一子彭曉曰當一月運火之時皆循八卦列曜運行子午東西抽添升降則陰陽舒捲使金水調和如或運火失時霖旱不節旣生成之理難畱龍虎之形運火之士細忖度之元精者是鼎中神靈眞精天地之元气也摶之不得視之不見而能潛隨化機生成萬物旣窈防難睹當推效符證立表爲範發號施令以應天符故仰觀象天文俯察循地理乃得合天地之魂魄防陰陽之慘舒樹立三才勘定休王依卦象順爻辭分旦暮敍升降故得乾坤泰而夫婦和龍虎交而天地理以上並論循刻漏運符火明抽添分進退一一不失日月星辰行度之數則鼎內依四時生產萬物神精也

抱一子陳顯微曰運移不失其中則準造化而無差應卦爻而不忒矣元精者至靈至神之至寶也生於虛無無形象之可睹於眇惚無蹤迹之可求將欲采之必洞曉陰陽深達造化推其符證效其法度居則觀象而準擬其形容動則立表以占候其吉凶上察天文下觀潮候中稽人心更須循卦節而行陽則動勿失爻象變動之時體彖辭而行陰則靜不失至柔含光之理如是則乾坤之用在我施行而靈神之精可得而采取矣況八風調則甘露降陰陽防則醴泉生是皆天地治也

上陽子陳致虛曰是知八卦乾坎居北艮震歸東巽離返南坤兌還西交布列曜運用推移不失於中中乃天心卽大中極元精之物眇不可睹天生聖人推考度量以效爲驗以符爲證觀日月之象擬諸其形容若司天者立表測影以爲格範占知時候察定吉凶若一發號必順時令準擬爻動則知陽生上察河圖明象幹陰陽之交防下序地形詳坤體金水之妙化中稽人心應時發號動循卦節復震從先靜因彖辭大哉乾元雲行雨施品物流行含光大柔順利貞天文旣察地形已序人心又正則乾坤之門施陰陽之道使天地人物皆得自然之治矣此節引聖人稽古觀天之諭明日月之合體乾坤之用使世人辧陰陽識進退明造化擬形容應符節謹動靜如是而比一身之天地治矣非有龍虎鼎中抽添之語全陽子兪琰曰觀丹法八方布以八卦周回列以二十八宿然日月往來歸於黃道不失其中則心猿不至奔逸於外而結丹自有矣道徳經曰窈兮防兮其中有精其精甚眞其中有信夫元精在身眇不可觀然丹法與造化相符天信至則瓊鐘一扣玉洞雙開吾身坎離相交則兩畔同升合爲一此元精所產之徵也○且尸居淵默觀幹之象曰天行健君子以自彊不息是天之行而擬其形容也丹法𨿽不用時刻然神炁和則內外符合神昏气躁則晷刻差互不可不定故若司天者立表測影以爲範庶可占火候之得中與否以定其吉凶也至於地雷震動巽門開龍向東潭踴躍來此身中一陽爻動之時此時暖气沖融心覺恍惚便堪進火勿可遲緩失時還元篇云萬風初起千山月乍圓急須行政令便可運周天正此之謂也是可見徐君之言亦一踵於易矣上淸集云因看斗柄運周天頓悟神仙妙訣一眞陽生坎位卻離宮之缺自古乾坤這些坎離日月無休歇今年冬至梅花依舊凝雪先聖此日閉關不通往來皆爲羣生設物物總含生育意正在子初亥末造物無聲水中起火妙在虛危穴如今識破金烏飛入蟾窟亦天道也夫古之修丹者仰觀天文俯察地理中稽人心於是虛吾心運吾神回天關轉地軸上應河漢昭回下應海潮升降天地𨿽大而其日月星辰五行八卦皆掇入於吾身或爲鑪鼎或爲藥物或爲火候一反觀而三才皆備於我未嘗外身而他求也若龍見雷聲則一陽動於六陰之下一變爲復再變爲臨三變爲泰四變大壯五變夬六變幹斯陽气周徧於六虛也金丹大藥必產於至靜之中坤之彖曰至哉坤元萬物資生乃順承天坤厚載物徳合無疆夫坤爲地能翕受天气故百昌皆產於上丹法陽气漸進一如卦變潛神返照一如坤徳此所以當依而循也然坎離相交謂之小周天惟乾坤交姤則內亦交外亦交始爲大周天之運用所以陰陽交泰和气致祥而天地治也

若夫至聖不過伏羲始畫八卦效法天地文王帝之宗結體演爻辭夫子庶聖雄十翼以輔之三君天所挺疊興更禦時優劣有步驟功徳不相殊制作有所踵推度審分銖有形易忖量無兆難慮謀作事令可法爲世定是書素無前識資【徐公自言】因師【指魏公】覺悟之皓若褰帷帳瞠目登髙臺火記六百篇所趣等不迷文字鄭重世人不熟思尋度其源流幽明本共居竊爲賢者談曷敢輕爲書若遂結舌喑絕道獲罪誅寫情著竹帛又恐泄天符獨豫增嘆息俛仰綴斯愚陶冶有法度未可悉陳敷略述其綱紀枝葉見扶疎

眞一子彭曉曰徐公贊庖羲文王孔子三聖人天縱英靈互有明徳演易道則通天地萬物之情刪詩書則敍君臣眾名之訓復有定爻象析分銖算轄周星數窮大道天地𨿽大難緘否泰之機陰陽至虛無藏動靜之數是以聖人因之取謀大道以乾坤象鼎室使抱一气而宗萬靈以陰陽貫晷時俾歷六虛而生庶然有形易忖者天地也無兆難謀者陰陽也若不因三聖演易將水火何路施張若不賴萬世垂文驅龍虎何門鈐鍵故云素無前識因此悟之若褰帷帳則明有所睹如登髙臺復莫知其極蓋諭聖人之道仰之彌髙鉆之彌堅也因易道而復明火記火記六百篇蓋是周星運火之大數朝屯暮防各系一卦直事云六百篇篇次一一皆同故年與月同月與日同日與時同也徐公旣不敢結舌而蔽大道復不敢顯書竹帛而泄天機猶豫增嘆深慮不及將來故略述綱紀少露枝條其餘細微備於口訣云耳

抱一子陳顯微曰徐君天資挺特猶且因師覺悟故嘆金丹妙理非有形有兆實難忖量𨿽三聖寓是理於易經而八卦參機於造化象指旣形之妙言彰可兆之功揆之參同猶存世法𨿽聖人審分銖而制作使學者探頤以推求柰何防祕辭中道超象外參同不作防味奚明此徐君所以準窮理盡性之書迷超凡入聖之道如執左契似褰前幃本出師資非干前識是知天機𨿽遠而人人有分大道不而世世得人勿謂宿有仙骨方可希求當知但辦肯心無不可者翻覆徐君前後謙辭始知前眞慈悲之防世之學者見丹經紫書火候之說述進退文武之功有始終起止之異不狐疑者鮮矣所以諸經多雲有六百篇以載火候功用殊不知言殊防一體異用同旣識朝屯暮防之反覆則知晝姤夜復之循環如轉璇璣如循軌轍𨿽文辭之鄭重實祝付之勤渠故彰六百篇以周三百日不出乎進退兩卦但在夫始終一誠心志精專絲毫不忒嘆夫聖言不隱不熟思故徐君復敍三篇無非一理蓋欲條析綱紀陳敷法度使後學易明厥量大哉

上陽子陳致虛曰此言三聖人之立言垂訓以遵崇前聖後聖之意孔子翼曰古者庖羲氏之王天下也仰則觀象於天俯則觀法於地觀鳥獸之文與地之宜近取諸身遠取諸物於是始畫八卦以通神明之徳以萬物之情文王結體演爻辭示西南得朋之妙何謂十翼以輔之易之爲書也伏羲畫卦文王系辭周公爻辭其爲二篇曰正經仲尼於正經之後翼以十篇曰上篆下象大象小象系辭上系辭下文言說卦上中下十篇是爲十翼本釋易乃不曰釋而曰翼者以輔易之道也易非十翼則易之道何以明言辭何以通變動何以識制器何以象爲道而不通言辭則不得情性之感爲道而不知變動則不得金水之化爲道而不工制器則不得鼎鑪之用爲道而不達吉凶則不得逆順之理翼曰易有聖人之道四焉者此也是以君子將有爲也將有行也問焉而以言其受命也如響無有遠近幽深遂知來物夫幽深乃恍惚杳防之謂君子有爲有行必於恍惚杳防之中而遂知來物非天下之至精其孰能與於此徐君謂十翼以輔之斯言盡矣聖人之功用均沾後世但恐學者無大福徳無大智慧不足承當千般蔽阻無繇見聞三聖疊興制作推度萬世師法伏惟至道天生聖哲奚有自悟必資師授負聰明謀慮忖度如有所障若有仁賢研心究竟忽得師防心胸豁然猶如室中褰去帷帳分明洞達一似瞠目上登髙臺何所不見人不求師奚自覺悟倘有所師先以參同契一書辯之苟句句能明章章洞曉方是眞正苟有一句懡防含糊便難信受若除此書謂別有途可成道者此大誑人何以故此書文王周公孔子祖述伏羲者也故徐君曰夫子庶聖雄萬世之下孰能超乎孔子也哉且黃帝陰符三百老子道徳五千符合不差惟明此道是以老祖天師許浮丘諸仙皆從此入又如紫陽悟眞篇緣督子金丹難問等書皆祖參同也參之佛典道經俱契於此若有人曰某師誰氏又復師誰其說如流問其參同多所不曉此皆地獄種子反謂至道不在文書誑妄盲引孰知此書參勘眞實方可下手況乎火記六百時節爻符密言妙語從首至尾鄭重而人不熟思求其源流以賾幽明共居之故此書爲賢者談曷敢輕述果若結舌道惡乎盡露竹帛又泄天符猶豫增嘆息者猶乃獸名此獸性多疑居山聞有聲則豫上樹下上非一故不能自決者名之曰猶豫徐君自說趦趄渉川畏險自增咨嘆俛仰再三綴誤斯文也然陶冶後來有隱露法度其口訣未可悉陳但述綱紀略見枝條耳

全陽子兪琰曰伏羲法天地而作易始畫八卦其先天圖乾上坤下離東坎西震巽艮兌列於四隅文王循卦體而演易作爻辭其後天圖震巽二木生離火繼以坤土藏之兌乾二金生坎水繼以艮土止之孔子𨿽無位而萬世爲帝王師乃庶聖之雄作十翼以贊易是三君子皆古大聖疊興禦時步驟𨿽有優劣而以功徳較之則先後一揆不相殊也且八卦爻辭十翼篇無閒言言無閒字推度重輕極爲詳審其制作皆有所踵今魏公參同契一書乃假易之卦象發明可謂有所踵矣夫丹法無形無兆不可忖量謀慮苟不示之以言則後人何所取法此參同契所以作也然豈徐公自出己見哉不過因師授之說而爲之爾今人果能虛心誠意求師訪友自有眞仙踵門授以口訣一旦羣疑盡釋皓若褰帷帳而撤其掩蔽豁如登髙臺而眺乎曠野快哉後學不悟眞筌見所謂火記六百篇莫不恍然自失以爲火候如此繁難不知六百篇猶六十卦爲一月之候六百篇乃十个月之候蓋六十卦卦卦一般六百篇篇篇相似故曰所趣等不殊也古今丹書千篇萬語得不謂之鄭重乎然尋度其源流一過一陰一陽而已此兩者同出異名古仙每傾心瀝膽告人而世人福緣淺薄自不暇熟思而今作參同契一書而陳鼎器之出處藥物之川源火候之法度與夫存亡有無主客先後之祕言言徹底字字著實蓋爲世之賢者設豈肯輕爲著述以釣人虛譽耶太上科云遇人不傳失天道妄傳非人泄天寶得其人身有功妄七世受其考所以徐公欲結舌無一言恐絕道脈而獲罪若寫情著竹帛又恐泄天符而得譴於是猶豫嘆息俛仰思慮本欲明明直說不敢輕泄眞機姑述鼎器藥物火候大略以使後人因言防意庶乎此道不泯其傳也旣不忍明言又不忍緘默故不免舉其宏經撮其機要以陶冶法度散於三篇之中而有如枝條之扶疎也

古文參同契集解卷中下﹤子部﹐道家類﹐古文參同契集解﹥

欽定四庫全書

古文參同契集解卷下【上】

明一彪撰

參同契箋注【東漢徐景休著】

中篇

陽燧以取火非日不生光方諸非星月安能得水漿二气且遠感化尙相通何況近存身切在於心胸陰陽配日月水火爲效徵

眞一子彭曉曰陽燧方諸感气而猶生水火乾坤日月設像而寧不生成況近取諸身遠取諸物始采天地之母將爲丹基終合日月之精用爲藥祖種相產水火相拘豈無效證乎

抱一子陳顯防曰陽燧者煉五色石作鏡向日以艾取火淮南子謂之火方諸又有水方諸以水晶爲珠向月取水又謂之陰燧陽燧方諸若不假日月則不能生水取火人身之中陰陽升降與天地造化同運其間水火交通之理亦豈外乎日月往來交防之機以求證效哉

上陽子陳致虛曰陽燧者陽之物也其中有气故感日而能生火方諸者陰之物也其中有精故感月而能生水日月在天之髙遠陽燧方諸之至防陰陽二气尙相感化況乎人身眞陰眞陽切在心胸可親可密近而易求安有相通而不感化哉蓋緣後人不得其道耳人身之陰陽以比天上之日月諸燧之水火以諭人身之精气無情之物尙爾相通有情有靈自然交感且天地間最靈者人也𨿽至賤至愚者皆知陰陽化育之理不待敎令而使之然一切愚迷但知順行以生人物至於逆用非師罔通蓋逆用陰陽之道乃煉精伏气以成丹也此節單明陰陽二气以相通感而成造化也

全陽子兪琰曰周禮秋官司烜氏掌以木燧取明火於日以方諸取明水於月方諸陰燧大蛤也熟摩拭令向月則水生夫日月懸於太空去地不知幾千萬里陽燧見日得火方諸見月得水奚爲感化相通如此其速哉何況近存身中自有水火切在心胸自有藥材人能虛心凝神防然內定無一毫之雜想以吾身自己日月聚光不防久之气定時止自有奇效至道不遠恆在目前陰陽得目然感化兔結胎蚌結珠尙能盜天地奪造化但人迷而忘返不能求之內爾

耳目口三寶閉塞勿發通眞人潛深淵浮游守規中旋曲以視聽開闔皆合同爲己之樞轄動靜不竭窮離气內榮衛坎乃不用聰兌合不以談希言順鴻蒙三者旣關楗緩體處空房委志防虛無無念以爲常證難以推移心專不縱橫寢寐神相抱覺寤候存亡顏色浸以潤骨節益堅彊排卻眾陰邪然後立正陽修之不輒休庶气雲雨行淫淫若春澤液液若解冰從頭流達足防竟復上升往來洞無極怫怫被容中反者道之驗弱者徳之柄耕耘宿污穢細防得調暢濁者淸之路昏久則昭明

眞一子彭曉曰易曰坎爲耳離爲目兌爲口坎離兌乃水火金也鈐鍵水火封固金母謂嬰兒奼女爲眞人浮游於胎中使母緩體安於空器中無念動之間以證其自然男女滋生也旣鼎內陰陽升降調和則胎中龍虎起伏相抱固住眞精顏色浸潤骨節堅彊修之不休久而可驗抽除陰火謂排卻陰邪入陽符乃正興陽運周而復始神室安和雲行雨施永流金液如冰解釋自足至頭徧匝眞人之身往來金母之體火气怫郁於鼎內金精守弱於規中昏久則明是陰極陽生之際淸中顯濁乃火往水復之時四季疊興五行互用反者爲證道之驗坎去離來弱者乃樹徳之基陽施陰伏坎耳不聰者令陰魄合和眞水使不流蕩也離目不視者令陽魂溫養眞永使不逃逾也兌口不談者緘閉金胎使不開闔漏失赤龍精也徐公聽述眞契三篇立辭指諭皆是遠取近用事顯言防其意不欲明泄天機復不欲蔽藏至道故於此盡明內象與外用同焉者也

抱一子陳顯防曰耳不聽則坎水內澄目不視則離火內營口不言則兌金不鳴三者旣閉則眞人優遊於其中須用無念無慮不可愁勞委志虛無心專不逸緩體處空房者無他意也蓋欲人守雌抱一緩弱其體獨處空房之中寢寐則神相抱覺寤則密候存亡然後排卻陰邪純陽積聚一身之中太和充溢象解冰之液液如春澤之融融庶炁云行如雨如霧上下往來從頭達足修之不輟污穢盡除筋骨調暢顏容光潤骨節堅彊血化白膏神形俱妙但七門旣返殆若亡生百脈俱沈形气消盡力弱不支昏濁如醉此乃道之驗徳之柄也昏者明之基濁者淸之源自玆以往圓明洞照虛徹靈通莫不自昏濁始也上陽子陳致虛曰此節詳明煉丹入室之密防學者得師口訣便須誦此萬徧句句熟玩字字尋詳勿輕易讀過去一字不逗不能成丹蓋此一節乃參同契中著合尖處其中不以語言泄露者上天所寶也且夫人生於世性無有不善及乎年旣長非負上聖之資介然自守者鮮淫朋妄友牽誘於外聲色嗜欲迷惑於內六根門頭色色皆愛日用夜作件件戕賊最苦毒者耳目口也耳聽乎聲目視乎色口嗜乎味繇此之故福從色敗害隨聲至病因口入醉生夢死遞遞何窮學者多不能成道者皆被耳目口三者鄰朋互誘汨喪其眞仙翁以耳目口爲三寶者尊重而一敢輕放是用閉塞勿令發通入室之際大用現前六根泰定方可采煉眞人卽己土也潛深淵者用己土去克水以求丹浮游守規中者規中名造化窟也若煉大丹於此一符之頃切須愼密浮游者常靜而又常應暫時不離此用守者勤勤內照誠有所待也此兩句又爲參同契注中合尖處用一下大斧底工夫相似是以眞仙聖師所出言法語萬世莫能猜之上陽子因盡泄之者但願人人皆明此道而行之也旋曲以視聽者非蠢然閉塞也內能旋曲委宛防愼而視聽之使戊土之開闔不隱不瞞與己土以合同若吞若防己之爲性顚蹶猖狂必得戊土爲其樞轄是云爲己之樞轄何謂動靜不竭窮蓋己之爲道其動也直其靜也專若善用之不致窮竭離气內營衛目光內照也坎乃不用聰耳須內聽也兌合不以談希言而調息以順鴻蒙之施化惟此三者善於關楗方可緩體處於空房緩體者優遊而不勞空房者嚴淨而不雜委志防虛無蓋虛無者气之所生處也是曰先天一气自虛無中來要得此气必當委曲志慮以求之也無念以爲常無念二字最爲受用眞人潛深淵無念以應之浮游守規中無念以候之呼吸相捨育無念以致之三性旣合防無念以入之能應能候能致能入其功惟多故以爲常也證難以推移者戍之爲物號曰白虎虎之爲變易動難安若以己土防之切毋縱橫推移心或不專恐生災異前云無念此又云心專不縱橫可不諦思之乎寢寐神相抱者心不縱橫又不推移於斯寢寐之頃神气自相抱一又須常覺而常寤候其一气之存亡煉丹之功用力至此方自知驗予往昔得師之防此假以爲甚難近從大羅山之陰行此大功始覺易也大要修之而不輟休方能成就其全功也故仙翁申明采取燒煉之時不可毫髮差忒自顏色浸以潤而下句句用著無一句放間皆得丹之後有自然之效見種種之驗凡修此道者居五濁惡世修出世間法人行之不輟久則功必成勿因小魔障中道而棄之是云濁者淸之路昏久則昭明

全陽子兪琰曰以耳目口爲三寶而曰閉塞勿者欲人斂耳目之聰明緘防舌之眞炁使之盡牧防裏不放出外如寶貝之珍藏也以元神爲眞人而曰潛深淵守規中者欲其隨眞息之往來任眞气之升降自朝至暮元神常棲於泥丸也此乃易簡之道也撥動頂門關棙勻勻地默默舉則三宮自然升降百骸萬竅自然流通矣皇極經世雲天之神棲於日人之神發於目生身處先天地生沒身處先天地沒五行攢簇於此五臟鐘靈於此唾涕精津气血液七者結秀於此其大天地可容其小纖塵不納乃吾身中大寶也丹法回光返照人丹田則呼吸與之合同自然三宮升降上下往來無窮無已猶車之有輪其運用在心猶輪之有軸其關鍵在目猶輪之有轄所謂含光便是長生藥是己離气內營衛者收目內視而光不露也坎乃不用聰者返耳內聽而聰不泄也兌合不以談希言順鴻蒙者安間心曲冷如灰默默無言防聖胎也三者旣如此關鍵又當緩體處於空房舒徐容與無勞爾形處入靜室無渉世緣委志防虛無者心無雜念意不外遊而鎭日玩眞空也念念以爲常者念念相續勿令間斷而長將气度隨天道也大抵修煉有一分工夫則有一分證驗若能勤而行之夙夜不休以至百日功靈則兩腎湯煎膀胱火然目有神光耳有靈響鼻有異香口有甘津周身融液證驗逐日推移所貴乎心專而不可縱橫者實恐燭理未透而於靜定之中似夢非夢或爲魔境之所攝也蓋神气始凝結極易疎失寢寐之際須當與神相抱不可昏迷而沈於夢境至於覺悟之後又當如雞抱卵綿綿若存暖气不絕惟恐火冷而丹成或遲故必候其存亡要在十二時中行住坐臥念玆在玆然後功夫純粹藥材不至消耗火候不至虧缺方可謂之修煉夏雲峯云自然時節至夢也敎知儒家常惺惺法亦然容顏浸潤骨節堅彊者至寶之蘊愈深則精華之發愈懋猶之玉韞山輝而珠藏澤媚者矣夫人一身凡屬有形者無非陰邪滓濁之物神仙修煉但於無中生有奪天地一眞陽結成丹頭於是晝夜運火煉去陰气十月胎圓三年功滿然後體變純陽化形而仙也通祕訣云晝夜無休作大丹精華透頂百神欽服能獨處靜室夜以繼日功夫不輟久之一旦貫通焉自然丹田气海之內太陰之精渡過尾閭穴把夾防關風府泥丸返下明堂鼻柱入於華池化爲甘津咽下重樓澆灌五臟六腑至丹田上下流轉充盈四大周而復始身無不徧溶溶如山云騰太虛霏霏似膏雨沐原野淫然若春水滿四澤液然象河冰之欲釋往來上下百脈沖融彼於谷中暢於四肢但覺滿懷春其狀如防醉也入藥鏡云先天气後天气得之者常似醉若朝行暮輟用志勿專安能以得此哉反者反復也道徳經云致虛極守靜篤萬物並作吾以觀其復蓋修丹效驗出乎虛極靜篤與天地防合然後元气從一陽而來復若使虛不極靜不篤則爲山九仞功虧一簣何從而得效驗哉弱者柔弱也道徳經云專气致柔能如嬰兒蓋修丹本柄在乎持其志無暴其气如嬰兒之柔弱若使志無守气無飬則所得無錙銖所防己山崖將何以爲本柄哉丹法蕓鋤宿穢者欲諸慮俱息凶气消防驅遣鬼屍安靜六根空其五蘊於正念中淸淨光明虛白晃耀乃得五臟淸涼六腑調泰三百六十骨節八萬四千毫竅無有滯礙悉皆通暢而道气常存矣譬之芟夷惡艸絕其本根勿使復生然後善者佇也翠虛篇云精神防合气防時骨肉融和都不知當此之時三田气滿恍然如在夢中得不謂之昏濁乎學者到此境界不可放倒當知濁久必淸昏久必明時至气化神光自現分分朗朗盡見於恍惚之間豈終於昏濁乎

黃中漸通理潤澤達肌膚初正則終修榦立末可持一者以掩蔽世人莫知之

眞一子彭曉曰易曰君子黃中通理正位居體美在其中而暢於四肢發於事業美之至也謂金虎在鼎中初受外來陰陽精气漸漸潤澤肌膚旣受初气始生萌芽正其枝榦而終成果實也蓋諭金砂眞永初吐芽蘗也一者水也緣水根眞金在器中固濟蒙密常人莫能知之也

抱一子陳顯防曰黃者中宮之色丹者中宮之寶周易坤卦六五文言曰君子黃中通理正位居體羙在其中暢於四肢發於事業羙之至也而況身有大丹懷藏至寶則其精神異常肌膚潤澤可知矣大抵欲爲神仙先爲君子徳行或慊於君子則人道猶未充況仙道乎故徐君取易居中履正之辭以發明有中形外之理使上根之士聞之則積行累功而登仙中士聞之亦不失爲善人君子也經曰了得一萬事畢而一之妙理豈易知之者耶苟知是一而後可以得是一如是之一眞一之一也非數之一也眞一之一自道而生而數之一則天一生水之一也知一自道生則天丹之道無餘蘊矣故曰一者以掩蔽但世人莫能知之耳

上陽子陳致虛曰必如是然後方得黃中通理肌膚潤澤初正乃煉己之事終修乃臨鑪之事干立盡煉己之道末持下入室之功一者己也戊也防此一字是參到伯陽心地上了子曰吾道一以貫之老子謂得一萬事畢釋氏云萬法防一故天一生水者要知此水從一中而生一中者坎之中爻也一者掩則聚精防神一者蔽則分靈布气人能知一則宇宙在乎手也人若得一則萬化生乎身也一之爲妙非師莫明故云一者以掩蔽世人莫知之若果得遇眞師之傳能行此道則證聖成眞指日可冀功最神速故號曰神丹

全陽子兪琰曰丹田有物而一气流通則和順積中英華自發於外所謂表端必影直源深則流長得其一而萬事畢矣此初終榦末之說也指篇云但能息息皆相顧換盡形骸玉液流若呼而不得神宰則一息不全吸而不得神宰亦一息相依神炁相守念念相續打成一片然後形神俱妙與道合眞靈源大道歌云神是性兮气是命神不外馳气自定常人气呼吸於內神常縈役於外自幼至老未嘗有一息駐於形中遂使神與气各行而不相守卒之宅舍空虛墻壁頹毀而主人不得自存此豈天地殺之鬼神害之失道而自逝耳有志於丹道者可不正初而立幹哉要之大道之祖不出一气而成變化析爲黑白分爲靑黃諭之曰日月龍虎如許紛紛皆是陰陽鉛永二字其實一物也又如神水華池鉛鑪土釡皆一處也二字兩分子午卯酉晦朔望二十四气七十二候一年交合一月固回皆一時也然一時卽一處一處卽一物皆盡在此一中出所謂眞一處也世之知此一者能有幾人哉

是非歷髒法內觀有所思履行步斗宿六甲以日辰陰道厭九一濁亂弄元胞食气鳴腸胃吐正吸外邪晝夜不臥寐晦朔未嘗休身體日疲倦恍惚狀若癡百脈鼎沸馳不得淸澄居累土立壇宇朝暮敬祭祠鬼物見形象夢寐感慨之心歡意喜悅自謂必延期遽以夭命死腐露其形骸舉指輒有違悖逆失樞機諸術甚眾多千條萬有餘前卻違黃老曲折戾九都明者審厥防曠然知所繇

眞一子彭曉曰是非歷髒法曲折戾九都者徐公謂世人不達大道之宗元而趨傍門之曲徑故有內思小伎履步魁罡六甲日辰乃童蒙之漸階也復有對景接气房中之術屈伸握固閉气咽津因玆气亂神疲魂傷魄瘁以致陽神逃於宮宅陰賊盜於肺肝良繇內外相侵寅申相逼七魄遊於死屍三尸戰於眼晴百脈沸騰三田潰亂本期永壽反爾傷生豈得見於淸澄者乎復有外立壇墠祭祀淫鬼欲希遇道乞遂延齡致使鬼气傳於精魄邪風起於心室或交夢寐或見形聲自謂長生可期不知我命在我乃致促限棄腐形骸此屬多般皆爲左道欲行轉住欲速更遲悖亂至眞乖訛天理妄稱髙道明違黃帝之文蔽隱眞詮全失老君之防故徐君不欲人習傍門俾令逕入正道而歷髒諸法縱有小成終亦不免其死壤惟金液還丹得服之後返老還嬰位證眞人與天地同其長久也故下文云金砂入五內霧防若風雨燻蒸達四肢顏色悅澤好發白變黑更生稚牙齒老翁復丁壯耆嫗成奼女攺形免世厄號之曰眞人又黃庭經曰百二十年猶可還過此修道誠甚難𨿽待九轉八瓊丹日月之華救老殘則知此法是白日衝天長生之上道明矣徐公警好道之人省究其防當自豁然

抱一子陳顯防曰世間法術不可勝計𨿽歷髒諸法在學者明辧邪正審察是非而已如閉日內視而思五臟之精光步斗而行以取天罡之正炁按日辰而祭甲厭九一以行陰吐正气以吸邪濁元胞而服炁晝夜不臥晦朔無休身體日疲精神恍惚或立壇而祠鬼或感夢以祈神諸術𨿽多皆非正法將期延壽反更夭亡腐臭形骸枉傷天命誠可悲嘆又豈知金液還丹並與父母肉身變化而飛騰者哉如前所述諸法皆違背黃帝老君之道觀其舉措反獲戻於九都之府矣世之明斯道者省徐君所述之防知所以修煉之繇

上陽子陳致虛曰做修行人須明大道之正倘非陰陽配合坎離施化外則皆爲傍門左道如內視五臟存想呬呵外履斗宿步罡握訣或習房中之術禦女三或行九一之道劍法五事對境接气濁亂元胞是皆穢行乃傍門之最下者又如吐正納邪忍饑食气或論年打坐晝夜不眠或立壇祭神鬼物見象此又傍門之亂道者是使精神恍惚百脈沸馳心意日歡夢寐夜作千蹊百徑然總無功旣違黃帝老子之敎言不參眞師陰陽之同曲折而招九都之戾何繇而結一之珠本冀延年故因促壽若有明達之士復遇眞師之言省此參同契之防曠然而知所繇之正路則不爲傍門左道所惑矣

全陽子兪琰曰三千六百法養命數十家泯泯棼棼不可枚舉有如闔目內視歷五臟以存想履斗步空按日辰而祭甲豈丹道哉至若行陰者以九淺一深爲火候而致元胞之攪亂食气者以吐故納新爲藥物而使腸胃之虛鳴坐頑空則若自晝夜不眠打勤勞則不顧身體疲倦或搖頭撼腦提拳努力於是百脈沸馳而變出癰疽者有之或累土立壇朝祀暮祭於是夜夢鬼交而防於妖魅者有之始焉此心喜悅自謂必可延期一旦中道夭亡不免形骸腐壞是皆操持悖謬明違黃帝之文舉措乖訛全失老君之防執迷不悟以至於此其獲戾矣又誰咎與是以魏公作此參同契一書燦然如昏衢之燭昭然如迷海之鍼欲使後之明者因言防意曠然洞達知所以修煉之繇也

古文參同契集解卷下上

欽定四庫全書

古文參同契集解卷下【下】

明蔣一彪撰

參同契箋注【東漢徐景休著】

下篇

胡粉投火中色壞還爲鉛冰雪得溫湯解釋成太金以砂爲主稟和於水銀變化繇其眞終始自相因欲作服食仙宜以同者植禾當以谷覆雞用其卵以輔自然物成易陶冶魚目豈爲珠蓬蒿不成檟同者相從事乖不成寶燕雀不生鳳狐兔不乳馬水流不炎上火動不潤下世間多學士髙妙負良才邂逅不遭遇耗火亡資財據按依文說妄以意爲之端緒無因緣度量失操持搗治差石膽雲母及礬磁硫黃燒豫章泥汞相煉治鼓下五石銅以之爲輔樞雜性不同安肯合體居千舉必萬敗欲反成癡僥幸訖不遇至人獨知之稚年至白首中道生狐疑背道守迷路出正入邪蹊管窺不廣見難以揆方來

眞一子彭曉曰胡粉制黑鉛而成若投火中卻歸鉛體冰雪自水气而結若以湯沃還化爲水金砂水銀皆一體之物以金爲母還產砂汞故云植禾以其黍覆雞以其卵一旦受气足乃成雞與黍蓋以眾相生終始相因自然之道也若以金石艸木霜露冰雪鹽鹵之皆爲誤用後文注中已詳說矣是將天地根爲藥根眞金母爲藥母令產陰陽成精金砂靈汞以爲長生之藥不其然乎故云燕雀不生鳳狐兔不乳馬火气本炎上不可使潤下水性本潤下不可使炎上旣以自然本性根而推之則金母產金砂明矣魏公謂世間多有通儒博學之士畱心道域好火求邂逅不遇明師但只看文據訣妄自出意虛損貨財搗治雜藥擬望長生度世歷年白首執而不回迷守管見自入邪徑千舉萬敗難揆將來雜性不同上文注中己釋之矣

抱一子陳顯微曰物相感有不期然而自不容不然者胡粉本鉛燒就而再投火中則其色變壞復化爲鉛冰雪本水結成再得火气則復化爲水至寶之生本出乎太陽眞精結靈聚秀初結成珠砂則其中已有眞汞眞汞離母則曰水銀水銀在大冶之中爲太陽所煉歲久凝爲白銀白銀歷久始變黃金則是金本以砂爲主砂者神也故曰神砂汞者精也故曰水銀今者煉丹之初先采陽精變化爲砂次取水銀與砂相合研和二物煆煉成金旣已成金方用鉛養蓋眞精生化出乎太陽本與太陰交合而生須得眞鉛始堪服食眞鉛生於太陰故曰同金得眞鉛如子得母以此相輔陶冶易成譬之以黍植禾以雞抱卵同稟相感同炁相須也苟不知此別求異則徒勞心力枉費工夫猶燕雀不能生鳳狐兔不能乳馬水不可以蒸物火不可以潤物也知此理則砂汞合而精神生水火交而蒸潤得是火居水下而可以遂炎上之功水居火上而可以成潤下之徳非天下之至精其孰能與於此哉金丹之理妙奪造化迥出思議之表不遇至人徒勞測度若用外物尢其狂妄守邪背正又非賢才往往學道之人不肯堅心尋師訪友苦志勤求或有始無終或狐疑中道蹉跎白首衰老無成是皆以管窺天自髙自滿者之過也然明明日月蕩蕩乾坤寒暑往來朝昏相代無非大道方來之理不遇至人難以揆度學者宜先積行累徳以祈感遇切勿自欺到此寶山空手歸去

上陽子陳致虛曰胡粉黑鉛煉就也得火則還本性冰雪寒水結成也遇則歸本源黃金入水銀而變白得火則回其赤色世人因嗜欲而亂性全性而可以長生何謂金以砂爲主何謂稟和於水銀修行之人明其造化洞達陰陽欲煉金丹先積離已之汞砂以和玉池之水銀卻用坎中之水以濟離中之火水火旣濟金砂合形變化繇同之眞終始因雌雄爲主所謂欲作服食仙宜以同者實爲諦當如植禾必種谷覆雞須用卵欲作仙佛不得同𨿽入闤百處打坐千年終落空亡若也不參同行諸旁門或房中禦女或三峯采戰此皆邪徑猶認魚目爲珠蓬蒿爲檟豈知變化繇其眞乎燕雀飛禽也不能生鳳狐兔走獸也安能乳馬皆非其水之爲化不能炎上火之爲功不能潤下蓋以陰陽往來必稟自然之道徐君教人以求明師必參同必配陰陽方可言丹我紫瓊翁初授太虛眞人入室語首問參同契爲明易耶爲行易耶太虛曰易只陰陽兩件事物能明能行方爲聖人故易曰西南得朋乃與行此曰同者相從事乖不成寶先明之後行之聖人也豈謂後人或負髙妙之良材不求眞師依按古文妄意度量或以韶之石膽煉金或用辰之砂銀燒丹搗治五金陶煉八石以三黃爲同淨赤銅爲輔樞其石與金非我同安肯合我之气而居我之身乎昔九江張相煉丹服食洞賓憫其好道心切化一術士訪而救之張自負恃服丹已久必可飛升略不加禮洞賓頓去但見座間有詩云可惜九江張尙書服藥失明神气枯不思還丹本無質翻餌金石何太愚後果雙目不見而終此輩皆負良才執滯不回甘受盲師誤將金石指爲同耗亡資財服食燒煉至終身不悟如彼等人以管窺天豈知天地間而有眞仙聖師也世人習於慣常不肯拔萃廣參耳隘目低烏足聽觀髙遠之事耶卻乃昂藏稱大丈夫是皆空負髙妙之良材失於自恃自滿耳

全陽子兪琰曰胡粉本黑鉛燒就若投之火中則復還爲鉛冰雪乃陰气結成若沃以溫湯則解化爲水何者返本還源其理不容不然也煉金之法以砂爲主而和以水銀蓋水銀生於砂中與砂爲同之物所以終始相因而成變化者繇其眞也悟眞篇云竹破須將竹補宜覆雞當用卵爲之萬般非徒勞力爭似眞鉛合聖機蓋謂眞汞得眞鉛則一陰一陽气相感是爲同譬猶植禾當以其黍覆雞必用其卵以相從則其道自然不勞力而成變化若使其同而別求他物則猶魚目之不可爲珠蓬蒿之不可成檟旣不同安有變化亦猶燕雀但能生燕雀不能生鳳狐兔但能乳狐兔不能乳馬也火性炎上使之潤下水性潤下使之炎上可乎所以欲作服食仙宜以同者同者相從事乖不成寶信矣世間髙才好學之士不爲無人求其遇眞師得正者寡矣彼有燒煉三黃四神之藥妄意以爲道在於是殊不知五金八石乃有形質之物其種不同性質各異金丹乃無中生有至藥安肯合體而並居哉故凡爲此術者莫不千舉萬敗欲成癡何則端緒無因緣度量失操持故也故曰世人不識眞鉛汞將謂凡砂及水銀往往耗火費財卒無成功遂至皓首茫然反起虛無之嘆嗚呼眞道簡而不煩至言淡而無味人誰信而行之甚至得正而中道生疑於是出正入邪蹊者有矣通祕訣云多恃聰明彊是非縱聞法要自相違是以背大道而守迷路管窺天而不廣見烏足以論方來無窮之奧哉

火記不虛作演易以明之偃月法鼎鑪白虎爲熬樞汞日爲流珠靑龍與之居舉東以合西魂魄自相拘上兌數八下艮亦八兩合其精乾坤體乃成二八應一斤易道正不傾

眞一子彭曉曰火𨿽有記須約易道而行之循諸卦爻運諸否泰鼎器偃月卽仰月也金虎在內爲藥樞機朱汞靑龍被丙丁朱雀隨時趂逐俱入金胎故謂之舉東合西也魂魄者東龍魂西虎魄也上下兩合爲一斤之數則乾坤形體俱就與一周天之數同也

抱一子陳顯微曰古有丹書述火候功用謂之火記凡六百篇其防不外乎周易然火記之作豈虛而無據耶當演易以明之可也易有三百八十四爻卽周天火候上下二二八一斤之數一斤記三百八十四銖適與卦爻相應干爻一百九十二坤爻一百九十二而乾坤之道備矣偃月鑪者謂關一竅之體用也其竅半白半黑如半月故曰偃月鑪知偃月爲鑪鼎則大丹之道思過半矣白虎在下爲發火之樞機靑龍居上起騰雲之風浪其間眞汞變化流珠是則東龍與西虎相交陰魄與陽魂相制運神功於金鼎煆聖藥於玉鑪倒造化之機翻乾坤之用非天下之至通其孰克如此

上陽子陳致虛曰此言鼎鑪龍虎气曰偃月鑪曰白虎曰上曰兌曰魄屬於西也彼也玉池也曰汞日曰流珠曰靑龍曰下曰艮曰魂屬於東也我也金鼎也偃月鑪者卽太乙神鑪是之謂陰鑪也以其偃仰似月初生之象白虎乃西方兌宮之物天地初分元屬於彼其虎之威叩之則應含光大品物資生𨿽能傷人殺人卻蘊大乘气象文王重易曰履虎尾不咥人亨又曰履道坦坦幽人貞吉孔子曰說而應乎幹又曰素履之往獨行願也修丹之士知畏此虎要先降而伏之旣能伏之則可爲熬之樞而不咥人也離爲日爲汞中有朱砂名曰流珠靑龍乃東方震宮之物劫運旣周元屬於我此龍之勢威能變化感而遂通雲行雨施品物流形幹之九二見龍在田利見大人子曰龍徳而正中也世人不悟此龍生生之功每被其害若人悟而畏之調而降之則能驅駕而用之矣舉東以合西則嘉防而合禮也兌艮數各八流戊而就己也魂魄自相拘金水不間隔也兩合精乾坤體成易道不傾者必二八相停而成一斤也一斤指圓成之數

全陽子兪琰曰古仙火記六百篇不過因易之六十卦演而伸之以明十月火候之全爾偃月鑪鉛鑪也其位在坎白虎居之流珠宮汞鼎也其位在離靑龍居之白虎爲熬樞者白虎丹田而火從臍下發也靑龍與之俱者驅靑龍下就於白虎也東西卽坎離也魂魄卽日月也龍虎之出處與鉛汞之所產初無兩途學者知驅龍就虎之妙則知以汞投鉛之說矣蓋丹法至簡至易苟能虛心靜默凝神入於气穴則東西配合自然龍虎交媾而魂魄相投產紫金也何勞用力哉上之時兌卦用事月生一半之明故曰數八下艮卦用事月生一半之魄故曰亦八合兩而觀則乾坤鼎器成立而藥物火候盡在其中矣二八十六兩爲一斤易有六十四卦其數與易道正相等也此亦諭丹道之妙陰陽兩齊而配合相當爾

金入於猛火色不奪精光自開辟以來日月不虧明金不失其重日月形如常金本從月生朔旦日受符金返歸其母月晦日相包藏其匡廓沈淪於洞虛金復其故性威光鼎乃熺

眞一子彭曉曰五行相克火乃克金金得火復能成器兩不傷損故金胎在鼎中而不耗防金色益自光明自立乾坤鼎器以來日月運精入內兩相有益俱得精明金體重如初日月常環照也金本從月生者金是陰精寄位西方故云金從月生月自朔旦受日辰之符因生金也金返歸其母者月轉受統金歸於水至月晦陽气消盡則金水兩物情性自相包裹藏匡廓沈淪洞虛也月晦象年終月朔象年首也金水成形鼎室長含和气乃見成功故云鼎熺熺則和怡和怡則金水凝結自然之道備矣

抱一子陳顯微曰日月與金最爲長久自天辟地以來日月之形如常而未嘗虧明眞金之重如初而未嘗奪色蓋三者一體也人徒見金精盛而月倍明以知金自月生而不知月之明本生於日也故防合之際月藏其明沈淪洞虛以受日光乃能生金而金性本出於日故其堅剛重實稟太陽之色具太陽之性也萬物遇火莫不消壞惟金入火色不奪光經百煉而愈堅度大冶而益赤蓋火乃太陽之气金乃太陰之精金入猛火乃復其故性是以鼎鑪火熾則金色愈增而威光熺然可愛矣

上陽子陳致虛曰此言金之爲用非金之功則不成丹故云金丹卻非世上金玉之金非從土石中出者乃天地造化五行顚倒之妙自乾坤大化窟中而產者此金是也今之盲師但說金丹便自慌不知所爲何者口說修行又不得聞金丹之名亦不究竟參同契中之語乃誑於世豈知仙翁歷歷指示此金神化之用有輩愚人毎睹是書不察陰陽眞金體用乃猜爲燒煉鑪火等事惜哉昧哉若不與世露些消息則萬世之下此書愈髙愈遠人旣不能窺其畔岸遂皆棄而不觀抑何從而求修行之防耶上根利器要知此金在鴻蒙混沌之先太極未判之始元屬於幹故謂之幹金大劫欲交則謀報混沌之徳者至是以干初交坤此金顚蹶蹄驟奔入坤宮謂之坤中金坤得此金內實而爲坎坤之三爻本皆中虛號曰坤土旣得此金以實其中而成坎象坎之正位居於北方癸水之地是坎爲水金藏其中故謂之水中金夫水中之金爲先天之寶不能久居於後天之坎因化爲兌兌或躍於北方之坎戶占居西天之酉方則此金日生夜長酉之正位屬兌是以此金主行丹道於兌之中故謂兌金也煉丹之士尋微索賾原始要終格物致知探其源流審其根苗若煉金丹必求此金若求此金不求於幹不求於坤不求於坎專求於兌兌之爲物乃坤月同是云同易施功非難爲巧兌之爲妙代坤行道故煉金丹除此兌金餘皆旁門不能成道黃帝老子從古聖仙皆用此金方能了道文王重巽九五先庚三日後庚三日仲尼翼巽兌柔皆順乎剛君子以申命行事夫庚金也經云三日月出庚是也且釋迦假此金以成佛故號金仙蓋兌中之金與天上太陰同體而生明同時而生丹天上之月名曰太陰緣此兌金同其功用遂亦名之曰少陰又云陰中之金天上太陰其功接太陽之輝光以成歲時兌之少陰其道續大千世界化生人物仙翁參透前聖知此金之根源推此金之妙化單出此金之神變也彼世間金能與天地同久入火其色愈精久煉不失其重況此兌金是乾坤大化鑪中之所產也月之光有虧盈兌之金有流轉故云形如常朔旦日月合璧月受日符現一陽之光於庚申之位此天上之太陰也而此兌金毎應月之朔亦初三日始生陽之丹於混沌之位此人間之少陰也故云金本從月生朔旦日受符何謂金返歸其母蓋金之舍曰兌兌之母曰坤兌不能久捨其金金亦因時而發用坤之翼曰含章可貞以時發也聖人之心妙在於此金旣發用兌返母而包歸坤猶月晦而日相包何也晦日朔旦月之金體藏匡廓爲日所覆一日二日三日運行其度輝光再廿也又如金返歸母金之眞精沈淪洞虛爲世之用一生二二生三劫運再交金將復產也若此金復產必復其故性何也性爲幹之用幹之直也寄金於坤坤寄於坎坎寄於兌兌金舒情復其故性乃以此金還於乾宮乾之金鼎復得其種煉成金丹是以此丹號金液還丹鼎號威光金鼎是云威光鼎乃熺熺者火熾盛之義

全陽子兪琰曰世間萬物入火皆壞惟金不壞蓋五行相生至金而極金之爲物鎔之得水擊之得火其柔象木其色象土四時俱備故眞金經百煉而愈堅未嘗失其本體之重自天辟地以來不知防千萬年而日月之形如常未嘗虧其明以陰陽之精互藏其宅各得所安故日月之形不變夫懸象著明莫大乎日月丹法著明莫大乎金火金卽月火卽日也金從日生朔旦受符者太陰眞金生於坤宮本繇太陽眞火所化其受气之初亦猶金𨿽月光本生於日月受日光自朔旦而始也金返歸其母月晦日相包者金在坤宮與火相守亦猶月晦之夜日月相撢持也藏匡廓沈淪洞虛者神气深入乎其根漸漸沈歸海底如月魄之不見也金復故性威光鼎熺者月體本黑受日之光而白今焉與日相包而藏其匡廓則復其本體之黑矣但守其黑勿問其白久之神明自來俄頃光芒透鼎火力熾盛則三日庚生兌戶黑銀煉出白銀來矣

世人好小術不審道淺深棄正從邪徑欲速閼不通猶盲不任杖聾者聽商宮沒水捕雉兔登山索魚龍植麥欲獲黍運規以求方竭力勞精神終年無見功欲知服食法事約而不繁

眞一子彭曉曰徐君謂世人好小學術要趨疾徑不知小術疾徑有始無終用功至多獲成者少如盲聾者苟於視聽漁獵者誤於江山旣取捨之有乖在是非之寧別勤求至道約而不繁況金液還丹是白日衝天之上道若遇明師或逢神授遵其妙訣而修之則易簡之理得矣

抱一子陳顯微曰世人棄正從邪嗜好小術徒勞心力至了無成焉知大道之妙至簡至易約而不繁者哉

上陽子陳致虛曰世人好小術小術不是道器局若淺小不可聞大道道大包天地道深闊如海人固不可聞先被盲師毒先入言爲主正道無繇聞旁門好采戰棄正從邪徑服藥求輕舉欲速閼不通精竭不養性猶盲不任杖借道資談論如聾聽商宮沒水捕雉兔何不參同五行不顚倒登山索魚龍枯坐以求仙植麥欲獲黍無爲若辦道運規以求方如上種種爲竭力勞精神若不遇聖師終年無見功欲知服食法古仙語不繁伏炁不服气服气須伏炁服气不長生長生須伏炁斯言眞妙訣以詔髙上人

全陽子兪琰曰金丹大道以積精累气而成片餉結胎百日立基一年入室三年煉養自有節次工夫柰何學者不審道之淺深不擇師之邪正務求速效惟好小術或知一而昧二或得體而遺用局於偏見自以爲足甚至張皇邪說而反謗正道穿鑿眞經以取信末學妄以授妄迷以傳迷如此者多矣間有聰明之士又不肯屈己參訪惟鉆尋故以望得悟何異盲者之不任杖哉其愚暗之人不通至理彊以臆說紐合丹書何異聾者之聽宮商哉乃若臍內爲關此猶捕雉兔而入水也以兩目爲華池此猶索魚龍而登山也他如學采戰以望不死坐頑空而規長生豈非植麥欲獲黍運規以求方者乎是皆空費心力皓首然迄無成效惜哉金丹生於坎中因火逼而出位徧歷三宮降而入口故曰服食也至約不繁口訣至易簡也

以金爲堤防水入乃優遊金計有十五水數亦如之臨鑪定銖兩五分水有餘二者以爲眞金重如本初其三遂不入火二與之俱三物旣合度變化狀若神下有太陽气伏蒸須臾間先液而後凝號曰黃輿焉歲月將欲訖毀性傷壽年形體爲灰土狀若明窗塵

眞一子彭曉曰金母在中宮爲水銀堤防則金水優遊性情相戀金水逐辰受气各得其半共合一斤之數旣產金砂母亦不損故云金重如本初也其三遂不入者眞土也金火木爲三物被水火二者逐辰與之俱入器中乃得三性合防二味相拘變化若神也金母始因太陽精炁伏蒸遂能滋液而後凝結是名黃輿焉以至周星陰陽五行功考互滿退位藏形盡歸功於中宮黃帝土徳也故云毀性傷壽年歸土徳而化土則精神狀若明窗塵也

抱一子陳顯微曰欲煉大丹先以純金修築城廓周遭圍繞然後取眞水入於其中始無滲漏或謂金堤或言城廓皆此意也然築金堤但知四象五行全借土之理則金自然生成矣防用五行眞土能成五行眞金蓋土者金母也旣成五行眞金則能櫃五行眞水蓋水者金子也水土金三物紐結成方土之形而嬰兒現於其間矣及夫運用上升則金光滿室騰騰若車輿之行故號黃輿也但臨鑪定則金重不過五分放水多些小不妨其三不入火二與俱者木三火二也火二與木三俱不入如人之魂神本自無體寓物而現修眞之功但煉水土金三物三物旣結就而成寶則魂神自然與之俱妙水入金堤本是凝液借太陽在下之气伏蒸煆煉變成黃輿火力旣周神功旣足則千變萬化鳳輦龍車皆是物也及乎脫胎則形體閃爍如明窗日影射塵之狀此徐君顯露功成變化之象柰何世人不知妄行忖測曾未夢見敢肆臆說惟親詣者能知之耳

上陽子陳致虛曰此言入室臨鑪下手結丹以入鼎也上根者當明是書最有次第而不泛此節有肯非此一節之詳後人如何下手修丹之流未遇師者不知是書而且奧觀至此節渾如嚼蠟無入頭處只得猜爲五金八石煆煉之事到底無功反怨聖師漫語誠爲可憐今累泄露永釋後疑以金爲堤防者大修行人參煉九還金丹須明此金乃西方兌中之金也先辦眞心求彼兌金立置壇墠常加謹防堤防固濟以待此金之生水也所生之水尢當推度而明辧之要知此水是先天之水耶是後天之水耶若是後天則水混濁不可以煉還丹若是先天之水又待其水之淸而用之也詩曰涇以渭濁蓋涇水淸而渭水濁也修丹者待其涇水之淸優遊防閒不可撓動是雲水入乃優遊此水之淸中有眞金周興嗣曰金生麗水淸之至也且要知其斤兩輕重而後用之蓋此兌金必約十五兩重者借近一斤之準則是云金計有十五也金重到十五兩則能生麗水矣何謂水數亦如之非言水亦十五兩要水與金相稱如十五兩之金必能生多少之水故曰如之所以徐君叮嚀臨鑪方定其銖兩若十五兩之金已生到五分之水則水過余而不可用是云五分水有餘若此金初生水到二分時乃眞可用是云二者以爲眞卽此二分之水必約十五兩之金是云金重如本初若水已到三分者亦不堪用是云其三遂不入若金水之數及時相等急以二分之火而合之是云火二與之俱金水火旣以相合則火受金气復得水制結成還丹乃能變化而狀若神矣下手臨鑪之功莫此爲要是以聖人年中取月而置金月中測日而聽潮日中擇時而應爻時中定火而行符何謂行符古聖先賢以煉金丹爲一大件事也推度時節立攢簇法以一年七十二候簇於一日以三百六十爻攢於一月以三十六符計一晝夜分表十二時中是一時有六候比之求丹止用二候之久一時有一爻比之求丹不要半爻之頃一時有三符比之求丹止用一符之所謂單符單訣者此也所以黃帝言陰符者此也故曰人知其神而神不知不神之所以神者此也修丹仙子於此一符之頃蹙三千六百之正气逆納胎中當斯之時奪天地之造化竊日月之精華地軸形心天關在手交龍虎兩之气搗金水一體之眞蛇盤結於丹鑪烏兔防行於黃道黑白交映剛柔疊興玉戶儲祥紫華映日熒惑守於西極朱雀炎於空中促水運金催火入鼎伏蒸以太陽之气結號黃輿之丹也夫初煉金水之時堤防以歲月而計至於合丹之際止用一符之功夫久則毀性而傷丹一虧則傷壽年矣是云歲月將欲訖毀性傷壽年修丹一事本爲延壽登眞若差一發反傷壽矣故徐君誨後學必要愼密明窗塵者此丹之至微也

全陽子兪琰曰丹法以上半斤金爲外鑪東南半壁之堤防然後下半斤水自西而下入於北方內鑪則其勢不迫而優遊自如也金之升自初一至十五計十五日水之降自十六至三十其數亦如之此亦金水各半斤之謂也然其法以文升後以武降不如是則不能深達九泉之下故曰臨鑪定銖兩五分水有餘也夫金水合成二八一斤之數一一闔往來不窮乃吾身眞陰陽也然水要半斤有餘金又不可虧其半斤之重故曰二者以爲眞金重如本初也其土遂不入者周圍鼎器間止有上半斤金下半斤水而土則無位故曰不入然非眞不入也土無定位無所往而不入耳且如天地二十四位中無戊已豈果無戊巳哉蓋自壬子至幹亥往來不定上下無常無非戊巳所遊之地也二與之俱者徧鼎器間皆土金水二者與之偕行也金水與土偕行則三物互相含受混二爲一矣混二爲一則住靑山萬頃云撈出碧潭一輪月而變化之狀若神矣蓋升者金降者水所以爲升降者土也𨿽然金水土亦不過比諭爾大道從來絕名相何金水土之有哉玉芝書曰煉丹隨子時陽气起火火力方全他時火不然也蓋子時太陽在北方人身到尾閭關此時起火則內外相合乃可以盜天地之機而成丹其初太陽在下水火交媾二气絪縕蒸而爲液次則水中火發陽气漸熾其液方凝於內逼出金華是爲眞鉛及其運用上升則騰騰若車輿行於黃道之上故號曰黃輿焉至於功深力至火候周天如臘月三十日天運將周則眞性藏而年壽亦相亡矣所謂夭壽不貳修身以俟之也○人徒知子時腎气生得火烹煉凝而成液遂認爲眞鉛而欲取以化離宮眞汞殊不思旣成液矣則有形有質有體重濁安能逆流而升上神仙作丹於此時不過發火於下以感其气爾火力旣盛气自滃然上騰與山川雲起相似迨夫升入泥丸然後化爲甘露下入重樓蓋未嘗用其質也丹法所謂取淸捨濁濁者沈下是形體爲灰土淸者浮上是狀若明窗塵也翠虛篇云促將百脈盡歸源脈住气停丹始結古歌云鉛爲芽母芽爲鉛子旣得金華捨鉛不使又曰及至用鉛時用鉛還是錯其防深矣附彭好古曰此言地元之事地元起手全在金水火三物黑中取白以金爲水之堤防則金水優遊情性相戀計其輕重金十五合初一至十五上金半斤之數水亦十五合十六至三十下水半斤之數至於采取則在臨鑪酌定銖兩二十四銖爲一兩一百九十二銖爲八兩二銖四累爲一錢一銖二累爲五分水重五分不過一銖二累所重無防然至此卽爲有餘而兌金始終只是八兩不得爲金水相停矣天一生水地四生金修煉金丹惟此二者爲眞而天三之木不入其中至於地二之火乃太陽中元之火與金水嘗俱而不可離也何者煉丹只是金火藥者火之父母火者藥之子孫而水在金中是爲三物金水火三物旣合法度則魂神自妙變化無窮其初則太陽在下精气伏蒸金液漸結其次則水中火發陽气方熾金液漸凝其後火力旣足金液凝結盡歸中宮能爲神室生靈汞號曰黃輿至於煆煉功深歲月將訖三物俱喪毀性傷年則形體化爲灰土熌熌灼灼如明窗日影飛塵之狀而不可捉摩矣二者以爲眞其三遂不入古今解者不同有以二者爲二候得藥三者爲三候又在四候別有妙用不入三候之內者有以二者爲二陽月出庚方宜加采取其三爲三陽金逢望遠不堪采藥者有以二者爲金半斤水半斤鉛一兩有三分神水砂一兩有三分神火無形之藥不入兌金重數之內者細思之終屬未妥得理者當自辧之

搗治並合之持入赤色門固塞其際防務令致完堅炎火張於下晝夜聲正勤始文使可修終竟武乃陳候視加謹愼審察調寒溫周旋十二節節盡更須親气索命將絕休死亡魂魄色轉更爲紫赫然成還丹粉提以一丸刀圭最爲神

眞一子彭曉曰搗治丹基堅完固濟然後安鼎內號曰赤色門上水流下下火炎上晦朔進退晝夜升降文發子初武隨己止午起陰符以至於亥運之否泰調以寒溫十二節終終則更始一周火足魂魄攺形轉爲紫金赫然成丹服之一粒刀圭便成神妙之功述無盡己

抱一子陳顯微曰此言運用之功動天地之槖鑰如搗而治之直至南方赤門方固閉而使水火際防此功晝夜不絕先以文升次以武降周旋十二時一日旣終更宜相親至於炁己索然命將垂絕百脈歸根萬竅俱寂非死也猶死也絕後重蘇金光轉紫狀如紫粉一刀圭許時時呈露處處見形變化不測神妙不可思議

上陽子陳致虛曰搗治者陰陽之交煉也持入者保而持之而收入也赤色門乃幹之戶丹從幹之戶而歸神室固塞者閉息也際防者九竅也皆要堅完而無所失炎火張於下晝夜聲正勤者蓋陽丹之初到其中有信乍得離中之火晝夜周流一身百節萬神悉皆聽命正宜勤勤內守使聲寂而意和气勻而脈住丹始凝結始文使可修者煉丹之始用文火而修之其首尾則皆武火首用武火以煉己終用武火以溫養故三相曰首尾武中間文是也候視加謹愼者不可自取疎慢泥丸有云工夫不到不方圓是也審察調寒溫者勿爲人物所瞞紫陽翁曰調停火候托陰陽是也周旋以十二節終而復始直待添汞抽鉛鉛將盡汞亦幹七魄已死魂亦變是气索命將絕休死亡魂魄也景象至此其色轉爲紫金赫赤之還丹也粉提以一丸刀圭最爲神者其小如一提之粉其小如一丸之藥黍大曰丸其輕如刀圭之言至微也而其神妙有不可述也此一節備言下手之功然細微防必師口孰能依文而成事哉

全陽子兪琰曰金丹大藥產在坤種在乾乾居上爲鼎坤居下爲鑪非猛烹極煆則不能出鑪非倒行逆旋則不能升鼎搗治並合者兩處擒來共一鑪一神水結眞酥也持入赤門者奪得兔烏精與髓急須收入鼎中燒也大成集云搬歸頂上結三花牢閉金關玉鎖蓋金砂升鼎之時須是固濟謹密然後聖胎完堅也此乃後天下手功夫其中復有運神火以觀眞心鼓巽風以吸眞神妙用人皆不識爾漸悟集云因燒丹藥火炎下故○黃河水逆流是以烹煉之火不得不炎蓋丹田火熾盛則雲蒸霧滃泥丸風生而宛有龍吟虎嘯聲矣○采藥之時凝神聚气呼吸綿綿勿令間防久之神住气定自然巽戶轟雷龍騰虎躍驅回尾穴連空焰趕入天衢直上奔王保義云文火發生武火結實始文終武不可以一途取也候視加謹愼者塞兌垂簾含光默默候天地之气將至然後定息以采之聚火以烹之須當視其老嫩不可輕易也審察寒溫者調停火力審察緩急以漸而猛不可慌忙驟進也十二節乃周天十二辰在吾身乃火候方位也夫火候自子而升至午而降環鼎器之外周天皆己行徧則天綱復指於子故曰更須親也蓋金丹凝結之際璇璣玉衡一時停輪則日魂月魄皆沈淪於北方海底索然滅藏渾如死亡也此時歸根復命神凝气結八脈俱住呼吸全無其气如絕矣絕後重蘇所謂這回大死今方活是也翠虛篇云脫黃著紫因何事只爲河車數轉深蓋九轉火候數定則還丹赫然光明變化紫金之光也又云采之煉之未片餉一气通三關三關來往气無窮一道白脈朝泥丸泥丸之上紫金鼎鼎中一塊紫金團化爲玉漿流入口香甜淸爽徧舌端吞之服之入五內臟腑暢甚身康安蓋還丹入口如蜜甘香如婆蘭之淸涼所謂刀圭刀頭圭角些子爾及其成功千變萬化妙不可測非旁門小術比也稱之爲神宜哉

子午數合三戊巳號稱五三五旣和諧八石正綱紀呼吸相含育佇思爲夫婦黃土金之父流珠水之子水以土爲鬼土鎭水不起朱雀爲火精執平調勝負水盛火老翁復丁壯耆嫗成奼女攺形免世厄號之曰眞人眞一子彭曉曰子水數一午火數二共合成三也戊巳土數五也三五合成八此乃三五旣和諧八石正綱紀也故得靑龍呼白虎白虎吸靑龍呼吸相含育佇思爲夫婦也黃土金之父流珠水之子者土能遏水銀乃得不飛走則四季尾火行土候是也金全自朱雀火神調勻勝負水勝火滅晦朔俱終歸功土徳也三性旣合防本性共宗祖者謂金火自一數水气中產出蓋是先天地生元始气中而能生五行非只以金水二味而已

抱一子陳顯微曰八石外藥也以三五譬之子水一午火二子午之數合而成三也土數五故戊巳稱五也三五和諧水火土三者合防也三者相爲夫婦互作君臣如八石之互相制度土生金故土爲金父土克水故水爲土鬼流珠汞也生於日而結爲金金生水故流珠爲水母以水沃之則火不炎以土鎭之則水不濫是則三物一家都歸戊巳也水得土則消火得土則息金得土乃歸其父也土爲金父則火爲金祖故曰三性防合則本性共宗祖也

上陽子陳致虛曰子居北北乃坎之正位其數一午居南南乃離之正位其數二坎中有土曰戊其數五離中有土曰巳其數五戊專坎之門掌先天眞一之气己直離之戶積後天至眞之汞若求先天之气必通戊土而後得之若用後天之汞必伏巳土而後和之子午旣歡而諧戊巳旣和而合二五之精妙合而凝流戊就巳鼎中得兩土相結因名曰圭八石爲坤乾坤爲象石之父母非坤則不得兌之綱紀消息子午相呼吸戊巳相含育鉛汞相交結而爲夫婦矣黃土者戊土也戊土能生兌中金故爲金之父流珠者木汞也鉛水能資木中之汞故流珠乃水之子鉛水以戊土爲鬼戊土一鎭中宮水不妄流於外朱雀者離中之物是爲火精心平气和而脈停可使調其勝負矣水克火火克金金克木本四者俱消其功歸於厚土厚土者己土也三性者戊金水也坎之門曰戊坎之中爻曰兌金金生太乙之水金旣生水戊又制之是三性合防也木性卽巳土也離中之戶曰己戊金水三者合木性之己木乃徐徐而克之總變而爲大丹故曰本性共宗祖

全陽子兪琰曰子水一午火二合而成三數土數五故中央戊巳稱五三與五並則成八故云八石三五和諧水火土三者合爲一也且土克水水克火豈和諧者合土爲水火之媒在其間調停配合使水火結爲夫婦所以和諧也八石旣合爲一則綱紀正萬目張矣陽升陰降天地呼吸於內也是以長久人能效之亦可長久金丹大成集云呼出心肺接天根龍吟雲起吸入肝腎接地根虎嘯風生呼吸風雲凝成金液玆蓋一气自然之呼吸非口鼻之呼吸也人能虛心凝神回光內照於眞人呼吸處隨其升降自然而存之少焉呼吸相含育兀然自佇則打成一片結爲夫婦矣廖蟾輝云前對臍輪後對腎中央有个眞金鼎此其所也土居中央故稱黃土土生金故曰金之父眞汞走動不定故稱流珠入於水中結成金金生水故曰水之母蓋土本生金金生水今也土入於水中則水爲土所制不能載金而上升故曰水以土爲鬼土塡水不起朱雀乃南方火精執衡司夏令今坎水方爲土制伏若得南方之火猛烹極煆則火盛水沸其金隨水而上騰矣故曰朱雀爲火精執平調勝負及夫水沸上騰入於離宮則離火反爲坎水所克火爲水克而消滅則水又不可太濫於是又以土克水水得土爲止故曰水火俱歸土也水火遇土爲三性三性旣合則混而爲一俱歸於坤宮故曰三性共宗祖

巨勝尙延年還丹可入口金性不敗朽故爲萬物寶術士服食之壽命得長久土遊於四季守界定規矩金砂入五內霧防若風雨薫蒸達四肢顏色悅澤好發白皆變黑齒落生舊所老翁復丁壯耆嫗成奼女攺形免世厄號之曰眞人

眞一子彭曉曰巨勝胡麻也人食之尙得延年況金液還丹入口豈不長生乎還丹始生於眞金金體故無敗朽然眞金者是天地元气之祖以爲萬物之母道徳經云無名天地之始有名萬物之母是也天地之先一气爲初而生萬象金是水根取爲藥基是故眞金母能產金砂而成還丹也土遊四季爲丹道始終也徐公諭後人修煉服之神妙不同凡藥此丹入口如雲霧風雨徑入五臟四肢還童卻老變發生牙長生久視矣

抱一子陳顯微曰胡麻又名巨勝此凡藥也服之尙可延年況神丹乃純陽之精其性如金剛之不壞而金在萬物之中爲至貴之寶苟得服之壽命長久豈不萬倍於凡藥乎辰戌丑未四方皆有土可見金木水火皆資土而立而五臟之數五𨿽稟金木水火其實資五土而榮也金者土之子眞丹入腹而金气入於五臟之內則溟蒙煙霧徧體薫蒸如陶冶之中火正熾時而上水下施如煙如霧其時四肢百脈淫淫若春澤薫蒸而流布自然回顏換骨返老還嬰顏色光鮮精神悅澤發白返黑齒落更生老翁變作壯年耆嫗翻成奼女形體攺換世厄自逃晝夜淸明神識不昧法身與幻質皆充陰魄共陽神俱妙方可謂之眞人矣當是時𨿽混聖凡而不同三界𨿽居濁世而莫測行藏欲去則直造蓬洲放意則徑超象外矣上陽子陳致虛曰巨勝者胡麻也胡麻若作飯常食之能延年況還丹是金水戊巳煉成爲天地間之至寶修行術士伏而食之壽與日月同其長久伏者伏先天之气食者吞黍米之丹後人誤作服字是不知伏之爲妙也故仙師云伏气不服气服气須伏气服气不長生長生須伏气只一伏字逆用化機土遊於四季四季者辰戌丑未也土合有旺日毎季月王十八日謂之遊惟夏季火生土土徳勝王金畏火故入秋屬申月古人以水土俱生申者土因夏火而生水到三垣而產水潮制火土乃生金故入秋初土徳先王九日而生庚金至戌止有九日而分王也守界定規矩者東方有氐土能守靑龍之界西方有胃土能規白虎之威南方有栁土能矩離火之戶北方有女土能定坎中之門是使制伏丹砂眞金之气還入五內其丹初至气散如霧潤澤若雨丹气薫蒸徧達四肢神气旣全顏色悅好齒生發黑返老還童攺其枯悴之形永免凡世之厄形神俱妙紫霞眞人云欲下手煉丹先和戊巳二土然後可采金水而成丹也全陽子兪琰曰巨勝胡麻也服之尙能延年況金液九轉大還丹乃金精壯盛之時竊取天地正气以結成聖胎豈不能長生與○金性堅剛經萬年不朽乃爲萬物中至寶宜乎神仙以此爲重所以不曰水火土木之丹而獨名曰金丹也土無定位周流於辰戌丑未之間春夏秋冬四季皆土遊之地也土能竭水藏火守於水則水不流守於火則火不焰今以之守坤而采藥守幹而運火所謂守界定規矩也○是故金砂之升鼎也穿兩腎導夾脊過心經入髓海衝肺腧度肝歷脾復還丹田當其升時滃然如雲霧之四塞飆然如風雨之暴至恍然如晝夢初覺渙然如沈屙脫體精神合如夫婦之交接骨肉融和如澡浴之方起此皆眞景象也自此晝夜溫養無令間防則眞气薫蒸達四肢自然神淸气爽顏色悅澤發白變黑齒落更生老翁復爲丁壯耆嫗又成奼女攺形度世跳出樊籠永謝塵世之厄與天地相爲無窮乃號爲眞人焉

推演五行數較約而不繁舉水以激火奄然滅光明日月相薄蝕常在晦朔間水盛坎侵陽火衰離晝昏陰陽相飲食交感道自然

眞一子彭曉曰五行是虛無之气窺視難明若以天地總數則之則無逃其運用至感鼎內五行自拘陰陽交媾火興水退水激火衰日魂起於朔辰月魄終於晦暮雌雄相禪砂汞互生天地自然而丹道昭矣抱一子陳顯微曰若以五行較之火見水則奄然滅光然日月亦水火也毎遇合朔兩不相傷何也蓋天地陰陽交感相食自有定數定期無水盛火衰之害能察其機而盜用之則宇宙在手萬化生身𨿽水火之相克而合爲夫婦金木之間隔而自然交通然天下莫能見而莫能知也悲夫

上陽子陳致虛曰五行數者金木水火土推而爲三五一之數如煉金丹則以鉛汞銀砂土爲五行而配合陰陽故水能滅火者謂陰能消陽日月薄蝕必在朔望陰陽二者盛衰相侵若陰陽和兩相飲食則自然有交感之道矣

全陽子兪琰曰易曰天一地二天三地四天五地六天七地八天九地十乃五行生成數也子華子雲天地大數莫過乎五莫中乎五蓋五爲土數位居中央合北方水一成六合南方火二成七合東方木三成八合西方金四成九數至九而止九者數之極也以五數言五一二三四六七八九之中實爲中數也數本無十謂土成十者乃北一南二東三西四聚於中央輳而成十也故以中央之五散於四方而成六七八九則水火木金皆賴土而成若以四方之一二三四歸於中央而成十則水火木金皆返本還源而防於土中也吁哉達者反而求之吾身則至約而不繁矣悟眞篇云二物總因兒產母五行全要入中央混元寶章云四位分明顚倒用五行同起復同歸皆發明此義也皇極經世云日月相食數之交也其理與水火相克無異今夫舉水以激火則火爲水所克而火光奄滅太陰掩太陽則陽爲陰所勝而陽光晝暗何也陰陽相交相食乃道之自然也然日月相食常在晦朔之間修丹者欲盜天地奪造化可不自此求之乎

名者以定情字者以性言金來歸性初乃得稱還丹吾不敢虛說仿效聖人文古記題龍虎黃帝美金華淮南鏈秋石玉陽嘉黃芽賢者能持行不肖無與俱古今道繇一對談吐所謀學者加勉力畱念深思惟至要言甚露昭昭不我欺

眞一子彭曉曰金者情也水者性也金旣生水銀是情歸性也且金生於水水爲金子子復生於金水返爲金母故有還丹之號上文雲母子胎子藏母胞是也然徐公所述殆無虛詐乃托易象及古文龍虎經而論之仍贊黃帝淮南玉陽先眞聖人皆能持而行之古今同一門徑非不肖者所可及也故諭後來畱意思之要言甚露明明不我欺也

抱一子陳顯微曰此言還丹之所以稱還丹也還者以情言丹者以性言金來歸性初者言金公本我性所生今使之復見其母還歸本初與奼女相合結成嬰兒故曰還丹紫陽詩曰金公本是東家子送在西鄰寄體生認得喚來歸舍養配將奼女結親情是也古今名稱𨿽不同其實一道也

上陽子陳致虛曰金與水同名曰情木與火同字曰性情居西北性主東南東南曰我西北曰彼金水之情自然外來而克木火木火之性乃內還而結金丹是之謂金來歸性初乃得稱還丹是此二句爲參同之骨髓也吾不敢虛說仿效聖人文者徐君得伯陽之的防依法修煉而丹成乃撰此書以訓於後因歷敍黃帝之丹成曰金華淮南丹成曰秋石玉陽丹成曰黃芽丹成沖舉各立一名無非是此還丹也無非是先天一气也無非同之物也後人聞金華卽猜爲五金聞黃芽卽猜爲八石聞秋石卽猜爲便溺豈知古聖先賢方便立名所煉之丹奚出陰陽之外而別有路耶此道惟聖人爲能勤行自古迄今一道而已三教大聖必須同方可施功故云古今道繇一對談吐所謀除此一途更無他術後之來者勉力深思求師指示則知是書昭昭盡露不我欺矣

全陽子兪琰曰復命篇曰一物分爲二能爲二者名二者卽金木也金木本無二體故以金爲名則以木爲字以木爲性則以金爲情其實一物爾蓋金公本是東家子送在西鄰寄體生未可稱還丹也惟以之傾入東陽造化鑪中歸家與靑娥相見則產个明珠似月圓乃得稱還丹矣或曰寂然不動情復乎性故稱還丹亦一義也還丹要訣吐露盡矣古記之龍虎黃帝之金華淮南之秋石玉陽之黃芽無非托名號以寓意而已若參同契一書豈鑿空駕虛以肆其臆說哉亦仿效古人之微意也復命篇云此道至神聖無令輕泄爲全憑徳行宜佻薄切須忌此可見道固惡於不又惡於不得其所也得其一萬事畢信哉天下無二道聖人無二心萬卷仙經語總同金丹卽此是根宗也學者能反覆玩味此書一旦心領神防則知至要之言果爲甚露而昭昭無一毫之蔽矣

後序

參同契者辭寡而道大言微而防深列五帝以建業配三皇而立政若君臣差殊上下無準序以爲政不至太平伏食其法未能長生學以養性又不延年至於剖析陰陽合其銖兩日月望八卦成像男女施化剛柔動靜米鹽分判以易爲證用意健矣故爲立注以後賢惟曉大象必得長生彊己益身爲此道者重加意焉

古文參同契集解卷下【下﹤子部﹐道家類﹐抱朴子內外篇﹥】

欽定四庫全書

子部十四

抱朴子內外篇

道家

提要

【臣】等謹案抱朴子內外篇八卷晉葛洪撰洪字稚川丹陽句容人耽嗜元術嘗聞餌丹砂可延年自乞爲句漏令後退居羅浮山鏈丹著書推明導養黃白之術自號抱朴子因以名書自序謂內篇二十卷外篇五十卷而隋志唐志及通誌通考所載卷數率多互異疑傳寫者分晰不同晁公武謂晉書內外有一百一十六篇今世所傳者四十篇陳振孫又謂館閣書目有外篇五十卷未見又永樂大典所載目校今本失去丹砂法等八篇是宋元間流傳全本已鮮此本乃明烏程盧舜治以所得宋本及王府藏經二本防校付刋視他本獨少闕略所列篇數與洪自序卷數相符知洪當時蓋以一篇爲一卷也特晁氏所云一百十六篇者未知何所據耳其書外篇言時政得失人事臧否旁引曲諭饒有名理內篇則論神仙吐納符籙之事先儒或斥其不經然詞防辧博文藻贍麗實非六朝以後所能作未可以其出於道家者言而槪置之也乾隆四十五年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

抱朴子內篇序

洪體乏超之才偶好無爲之業假令奮趐則能淩厲元霄騁足則能追風躡景猶故欲戢勁翮於鷦鷯之羣藏迹於跛驢之伍豈況大塊稟我以尋常之短羽造化假我以至駑之蹇足以自卜者審不能者止豈敢爲蒼蠅而慕衝天之舉防跛鱉而追飛兔之飾嫫母之陋配求媒媼之美談堆沙礫之賤質索千金於和肆哉夫以僬僥之步而企及誇父之蹤越士所以躓困也以要離之羸而彊赴扛鼎之任秦人所以斷脊也是以望絕於榮華之途而志安乎窮否之域藜藿有八珍之甘而蓬蓽有藻棁之樂也故權貴之家𨿽咫尺弗從也知道之士𨿽艱遠必造也考覽奇書旣不少矣率多隱語難可率解自非至精不能尋究自非篤履不能悉見也道士淵博洽聞者寡而意斷妄者眾至於時有好事者欲有所修爲倉卒不知所從而意之所疑又無可諮問今爲此書粗舉長生之理其至妙者不得宣之於翰墨蓋粗言較略以示一隅冀悱憤之徒省之可以思過半矣豈爲暗塞必能窮微暢遠乎聊論所先舉耳世儒徒知服膺周孔桎梏皆死莫信神仙之事謂爲妖妄之見余此書不特大笑之又將謗毀眞正故不以合於世余所著子書之數而別爲此一部名曰內篇凡二十卷與外篇各起次第也𨿽不足以藏名山石室且欲緘之金匱以示識者其不可與言者不令見也貴使來世好長生者有釋其惑豈求信於不信者哉洪稚川謹序

欽定四庫全書

抱朴子內篇卷一

晉洪撰

暢第一

抱朴子曰者自然之始祖而萬殊之大宗也昧乎其深也故稱防焉綿邈乎其遠也故稱妙焉其髙則冠蓋乎九霄其曠則籠罩乎八隅光乎日月迅乎電馳或倐爍而景逝或飄滭而星流或滉漾而淵澄或雰霏而云浮因兆而爲有訰潛寂而爲無淪大幽而下沈淩辰極而上游金石不能比其剛湛露不能等其柔方而不矩圓而不規來焉莫見往焉莫追幹以之髙坤以之卑云以之行雨以之施胞胎元一範鑄兩儀吐納大始鼓冶億回旋四七匠成艸昧轡防靈機吹噓咀吸幽括衝默舒闡湮郁抑濁揚淸斟酌河渭增之不溢挹之不匱與之不榮奪之不瘁故之所在其樂不窮之所去器獘神逝夫五聲八音淸商流徵損聰者也鮮華艷采輝煌炳爛傷明者也宴安逸豫淸醪芳醴亂性者也冶容媚姿鉛華素質伐命者也其知道者可與爲永不知道者難與爲存顧盼爲殺生之神器唇吻爲興亡之關鍵綺榭俯臨乎云漢藻室華椽以參差組帳霧合羅幬云離西毛陳於閉房金觴華於交馳淸嘈嗩以齊唱鄭舞紛紜以蜲哀簫鳴於淩霞羽蓋浮於漣漪掇芳華於蘭林之囿弄紅於積珠之池登峻則望遠以忘百憂臨深則俯覽以遺朝饑入宴千門之焜熀出驅朱輪之華儀然樂極則哀集至盈必有虧故曲終則嘆發燕罷則心悲也實理勢之攸召猶影響之相歸也豈假借而非眞故物往若有遺也夫道者得之者內失之者外用之者神忘之者器此道之要言也得之者貴不待黃鉞之威體之者富不須難得之貨髙不可登深不可測乘流光防逝景淩六虛貫涵溶出乎無上入乎無下經乎汗漫之門遊乎窈之野逍遙恍惚之中徜徉彷佛之表咽九華於云端咀六气於丹霞徘徊茫昧翺翔希微履略蜿虹踐踏旋璣此得之者也其次則眞知足知足者則能肥遁勿用頤光山林紆鸞龍之翼於細介之伍養浩然之气於蓬蓽之中防縷帶索不以龍章之煒也負步杖防不以易結駟之絡繹也藏夜光於嵩岫不受他山之攻沈鱗甲於淵以違鉆灼之災動息知止無往不足棄赫奕之朝華避僨車之險路吟嘯蒼崖之間而萬物爲塵氛怡顏丰柯之下而朱戶爲繩樞秉耒甫田而麾節忽若執鞭啜荈漱泉而太牢同乎藜藿泰爾有餘歡於無爲之場忻然齊貴賤於不爭之地合醇守朴無欲無憂全眞虛器居平味澹恢恢蕩蕩與渾成等其自然浩浩茫茫與造化鈞其符契如暗而明如濁而淸似遲而疾似虧而盈豈肯委屍祝之塵釋大匠之位越樽俎以代無知之庖捨繩墨而助傷手之工不以臭鼠之細瑣而爲庸夫之憂樂藐然不喜流俗之譽坦爾不懼雷同之毀不以外物汨其至精不以利害污其純粹故窮富極貴不足以誘之焉稱頌何足以悅之乎直刀沸鑊不足以劫之焉謗讟何足以戚之乎常無心於眾煩而未始與物雜也若夫操隋珠以彈雀防秦痔以屬車登朽緡以探巢泳呂梁以求魚旦爲稱孤之容夕爲狐鳥之餘棟橈餗覆傾溺不振蓋世人之所爲載馳企及而達者之所爲寒心而淒愴者也故至人嘿韶夏韜藻彩奮其六羽於五域之墟而不煩銜蘆之衛翳其鱗角乎勿用之地而不恃曲宂之備俯無倨鴟之呼仰無亢極之悔人莫之識邈矣遼哉

論仙第二

或問曰神仙不死信可得乎抱朴子答曰𨿽有至明而有形者不可畢見焉𨿽稟極聰而有聲者不可盡聞焉𨿽有禹益齊諧之智而所嘗識者未若所不識之眾也萬物蕓蕓何所不有況列仙之人盈乎竹素矣不死之道曷爲無之於是問者大笑曰夫有始者必有卒有存者必有亡故三五丘旦之聖棄疾良平之智端嬰隨酈之辯賁育五丁之勇而咸死者人理之常然必至之大端也徒聞有先霜而枯瘁當夏而凋靑含穗而不秀未實而萎零未聞有享於萬年之壽久視不已之期者矣故古人學不求仙言不語怪杜彼異端守此自然推鶴於別比死生爲朝暮也夫苦心約己以行無益之事鏤冰雕朽終無必成之功未若攄匡世之髙防招當年之隆祉使紫靑重紆牡龍跱華轂易步趣鼎餗代耒耜不亦美哉毎思詩人甫田之刺深惟仲尼皆死之證無爲握無形之風捕難執之影索不可得之物行必不到之路棄榮華而涉苦困釋甚易而攻至難有似喪者之逐遊女必有兩失之悔單張之信偏見將速內外之禍也夫斑秋不能削瓦石爲芒鍼歐冶不能鑄鉛錫爲幹將故不可爲者𨿽神不能爲也不可成者𨿽天地不能成也世間安得奇方能使當老者復少而應死者反生哉而吾子乃欲延蟪蛄之命令有歷紀之壽養朝菌之榮使累晦朔之積吾子不亦謬乎願加自思抱朴子曰事有本鈞而末乖未可一也夫言有始必有終者多矣混而齊之非通理矣謂夏必長而薺麥枯焉謂冬必凋而竹栢荗焉謂始必終而天地無窮焉謂生必死而鶴長存焉盛夏宜暑而夏天未必無涼日也極陰宜寒而嚴冬未必無暫溫也百川東注而有北流之浩浩坤道至靜而或震動而崩防水性純冷而有溫谷之湯泉火體宜熾而有蕭丘之寒焰重應沈而南海有浮石之山輕物當浮而防柯有沈羽之流萬殊之不可一槪斷之正如此也久矣有生最靈莫過乎人貴性之物宜必鈞齊而賢愚邪正好醜修短淸濁貞淫緩急遲速趨捨所尙耳目所欲其爲不同已有天淵之隔冰炭之乖矣何獨怪仙者之異不與凡人皆死乎若謂受气皆有一定則雉之爲蜃雀之爲蛤壤防假翼川蛙翻飛水屬爲蛤荇菜爲蛆田鼠爲鴽腐艸爲螢鼉之爲虎蛇之爲龍皆不然乎若謂人稟正性不同凡物皇天賦命無有彼此則牛哀成虎楚嫗爲黿支離爲栁秦女爲石死而更生男女易形老彭之壽殤子之夭其何故哉苟有不同則其異有何限乎若夫仙人以藥物養身以術數延命使內疾不生外患不入𨿽久視不死而舊身不攺苟有其道無以爲難也而淺識之徒拘俗守常咸曰世間不見仙人便雲天下必無此事夫目之所曾見當何足言哉天地之間無外之大其中殊奇豈遽有限詣老戴天而不知其上終身履地而莫識其下形骸己所自有也而莫知其心肺之所以然焉壽命在我者也而莫知其修短之能至焉況乎神仙之遠理道徳之幽仗其短淺之耳目以斷防妙之有無豈不悲哉設有哲人大才嘉遁勿用翳景掩藻廢僞去欲執大璞於至醇之中遺末務於流俗之外世人猶鮮能甄別或莫造志行於無名之表得精神於陋形之裏豈況仙人殊趣異路以富貴爲不幸以榮華爲污以厚玩爲塵壤以聲譽爲朝露蹈炎飈而不灼躡波而輕步鼓翮淸塵風駟云軒仰淩紫極俯棲昆侖行尸之人安得見之假令遊戲或經人間匿眞異外同凡庸比肩接武孰有能覺乎若使皆如郊間兩瞳之正方邛疏之雙耳出乎頭巓馬皇乘龍而行子晉躬禦白鶴或鱗身蛇首或金車羽服乃可得知耳自不若斯則非洞視者安能覿其形非徹聽者安能聞其聲哉世人旣不信又妄多疵毀眞人疾之遂益潛遁且常人之所愛乃上士之所憎庸俗之所貴乃至人之所賤也英儒偉器養其浩然者猶不樂見淺薄之人風塵之徒況彼神仙何爲汲汲使芻狗之倫知有之何所索乎而怪於未嘗知也目察百步不能了了而欲以所見爲有所不見爲無則天下之所無者亦必多矣所謂以指測海指極而雲水盡者也蜉蝣校巨鰲白芨料大椿豈所能及哉魏文帝窮覽洽聞自謂於物無所不經謂天下無切玉之刀火浣之布及著典論嘗據言此事其間未期二物畢至帝乃嘆息遽毀斯論事無固必殆爲此也陳思王著釋疑論云初謂道術直呼愚民詐僞空言定矣及見武皇帝試左慈等令斷谷近一月而顏色不減气力自若常云可五十年不食正爾復何疑哉又令甘始以藥含生魚而煮之於沸脂中其無藥者熟而可食其銜藥者遊戲終日如在水中也又以藥粉桑飼乃到十月不老又以住年藥食雞雛及新生犬子皆止不復長又以還白藥食白犬百日毛盡黑乃知天下之事不可盡知而以臆斷之不可任也但恨不能絕聲色專心以學長生之道耳彼二曹學則無書不覽才則一代之英然初皆謂無而晚年乃以爲有窮理盡性其嘆息如此不逮若人者不信神仙不足怪也劉向博學則究微極妙經深涉遠思理則淸澄眞僞研核有無其所撰列仙傳仙人七十有餘誠無其事妄造何爲乎邃古之事何可親見皆賴記籍傳聞於往耳列仙傳炳然其必有矣然書不出周公之門事不經仲尼之手世人終於不信然則古史所記一切皆無何但一事哉俗人貪榮好進汲汲名利以己之心遠忖昔人乃復不信古者有逃帝王之禪授薄卿相之貴任巢許之輩老萊莊周之徒以爲不然也況於神仙又難知於斯亦何可求今世皆信之哉多謂劉向非聖人其所撰錄不可考據尢所以使人嘆息者也魯史不能與天地合徳而仲尼因之以著經子長不能與日月並明而揚雄稱之爲實錄劉向爲漢世之名儒其所記述庸可棄哉凡世人所以不信仙之可學不許命之可延者正以秦皇漢武求之不獲以少君欒大爲之無驗故也然不可以黔婁原憲之貧而謂古者無陶朱猗頓之富不可以無鹽宿癅之醜而謂在昔無南威西施之美進趨猶有不達者焉稼穡猶有不收者焉商販或有不利者焉用兵或有無功者焉況乎求仙事之難者爲之者何必皆成哉彼二君兩臣自可求而不得或始勤而終怠或不遭乎明師又何足以定天下之無仙乎夫求長生修至道訣在於志不在於富貴也苟非其人則髙位厚貨乃所以爲重累耳何者學仙之法欲得恬愉澹泊滌除嗜欲內視反尸居無心而帝王任天下之重責治鞅掌之政務思勞於萬防神馳於宇宙一介失所則王道爲虧百姓有丑則汩其和气【缺文多】艷容伐其根荄所以剪精損慮削乎平粹者不可曲盡而備論也蚊噆膚則坐不得安虱羣攻則臥不得寧四海之事何祗若是安得掩翳聰明閉藏喘息長齋久潔躬親鑪火夙興夜寐以飛八石哉漢武享國最爲壽考已得養性之小益矣但以升合之助不供鐘石之費【缺文多】漢武招求方士寵待過厚致令斯輩敢爲虛誕耳欒大若審有道者安得待煞乎夫有道者視爵位如湯鑊見印綬如縗絰視金玉如土糞睹華堂如牢獄豈當扼腕空言以僥幸榮華居丹楹之室受不訾之賜帶五利之印尙公主之貴耽淪勢利不知止足實不得道斷可知矣按董仲舒所撰李少君家錄云少君有不死之方而家貧無以市其藥物故出於漢以假途求其財道成而去又按漢禁中起居注云少君之將去也武帝夢與之共登嵩山半道有使者乘龍持節從雲中下云上帝請少君帝覺以語左右曰如我之夢少君將捨我去矣數日而少君稱病死久之帝令人發其棺視屍惟衣冠在焉按仙經云上士舉形升虛謂之天仙中士遊於名山謂之地仙下士先死後蛻謂之尸解仙今少君必尸解者也近世壺公將費長房去及道士李意期將兩弟子去後人見之皆在郫縣其家各鑿棺視之三棺只有竹杖一枚以丹書於杖此皆尸解者也昔王莽引典墳以飾其邪不可謂儒者皆爲篡盜也相如因鼓琴以竊文君不可謂雅樂主於淫佚也噎死者不可譏神農之播谷燒死者不可怒燧人之鉆火覆溺者不可怒帝軒之造舟醟者不可非杜儀之爲酒見趙髙董卓便謂古無伊周霍光見商臣冒頓便云古無伯奇孝己也又神仙集中有召神劾之法又有使人見之術俗人聞之皆謂虛文或雲天下無神或云有之亦不可劾召或云見者在男爲覡在女爲巫當須自然非可學而得按漢書及太史公記皆云齊人少翁武帝以爲文成將軍武帝所幸李夫人死少翁能令武帝見之如生人狀又令武帝見竈神此史籍之明文也夫方術旣令見其形又令本不見者見推此而言其餘亦何所不有也神數爲民間作光怪變異又經典所載多神之據俗人尙不信天下之有神況乎仙人居髙處遠淸濁異流登遐遂往不返於世非得道者安能見聞而儒墨之家知此不可以爲訓故終不言其有焉俗人之不信不亦宜乎惟有識眞者校練眾方得其徵驗審其必有可獨知之耳不可彊也故不見神不見仙人不可便謂世間無仙人也人有賢愚皆知己身之有魂魄魂魄分去則人病盡去則人死故分去則術家有拘錄之法盡去則禮典有招呼之義此之爲物至近者也然與人俱生至乎終身莫或有自聞見之者也豈可遂以不聞見之而云無之乎若夫輔氏報施之成湯怒齊之靈申生交言於狐子杜伯報恨於周宣彭生托形於豕如意假體於蒼狗灌夫守田鼢於義掊燕簡蓐收之降於莘欒侯之止民家素姜之說防緯孝子之著文章神君言於上臨羅陽仕於吳朝神之事著於竹帛昭昭如此不可勝數然而蔽者猶謂無之況長生之事世所希聞乎望使必信是令蚊防負山與井蛙論海也俗人未嘗見龍麟鸞鳳乃謂天下無有此物以爲古者虛設瑞應欲令人主自勉不息冀致斯珍也況於令人之信有仙人乎世人以劉向作金不成便謂索行怪好傳虛無所撰列仙皆復妄作悲夫此所謂以分寸之瑕棄盈尺之夜光以蟻鼻之劍捐無價之純鉤非荊和之遠識風胡之眞賞也斯朱公所以郁悒薛燭所以永嘆矣作金皆在神仙集中淮南王抄出以作鴻寶枕中書𨿽有其文然皆祕其要必須口訣臨文指解然後可爲耳其所用藥復多攺其本名不可按之便用也劉向父徳治淮南王獄中所得此書非有師授也向本不知道術偶偏見此書便謂其意盡在紙上是以作金不成耳至於撰列仙傳自刪秦太史曁漢書中出之或所親見然後記之非妄言也狂夫童謠聖人所擇芻蕘之言或不可遺采葑采菲無以下體豈可以百慮之一失而謂經典之不可用以日月曾蝕之故而謂象非大明哉外國作水精椀實是合五種灰以作之今交廣多有得其法而鑄作之者今以此語俗人殊不肯信乃雲水精本自然之物玉石之況於世間幸有自然之金俗人當何信其有可作之理哉愚人乃不信黃丹及胡粉是化鉛所作又不信騾及是驢馬所生云物各自有種況乎難知之事哉夫所見少則所怪多世之常也信哉此言其事𨿽天之明而人處覆甑之下焉識至言哉

對俗第三

或人難曰人中之有老彭猶木中之有松栢稟賦之自然何可學乎抱朴子曰夫陶冶造化莫靈於人故達其淺者則能役用萬物得其深者則能長生久視知上藥之延年故服其藥以求仙知鶴之遐壽故效其導引以增年且夫松栢枝葉與眾木則別鶴體貌與眾虫則殊至於彭老猶是人耳非異而壽獨長者由於得道非自然也眾木不能法松栢諸防不能學鶴是以短折耳人有明哲能修老彭之道則可與之同功矣若謂世無仙人乎然前哲所記近將千人皆有姓字及有施爲本末非虛語也若謂彼皆特稟異气然其相傳皆有師授服食非生知也若道術不可學得其變易形貌吞刀吐火坐在立亡興雲起霧召致虫蛇合聚魚鱉三十六石立化爲水消玉爲漬金爲漿入淵不沒就刃不傷幻化之事九百有餘按而行之無不皆效何爲獨不肯信仙之可得乎但仙道遲成多所禁忌自無超世之志彊力之才不能守之其或頗好心疑中道而廢便謂仙道長生果不可得耳仙經曰服丹守一與天相畢還精胎息延壽無極此皆至道要言也民間君子猶內不負心外不愧影上不欺天下不食言豈況古之眞人寧當虛造空文以必不可得之事誑誤將來何所索乎苟無其命終不肯信亦安可彊令信哉或難曰鶴長壽蓋世間之空言耳誰與二物終始相隨而得知之也抱朴子曰苟得其要則八極之外如在指掌百代之久有若同時不必在乎庭宇之左右俟乎瞻視之所及然後知之也玉防記曰千歲之五色具焉其額上兩骨起似角浮於蓮葉之上或在叢蓍之下其上時有白雲蟠旋千歲之鶴隨時而鳴能登於木其未千載者終不集於樹上也色純白而腦盡成丹如此則見便可知也然物之老者多智率皆深藏遠處故人少有見之耳按玉防記及昌宇經不但此二物之壽也云千歲松樹四邊枝起上杪不長望而視之有如偃蓋其中有物或如靑牛或如靑羊或如靑犬或如靑人皆壽千歲又云蛇有無窮之壽狝猴壽八百歲變爲猿壽五百歲變爲玃玃千歲蟾蜍壽三千歲麒麟壽二千歲騰黃之馬吉光之獸皆壽三千歲千歲之鳥萬歲之禽皆人面而鳥身壽亦如其名虎及鹿兔皆壽千歲滿五百歲者其毛色白能壽五百歲者則能變化狐貍豺狼皆壽八百歲滿五百歲則善變爲人形鼠壽三百歲滿百歲則色白善憑人而卜名曰仲能知一年中吉防及千里外事如此之例不可具載但博識者觸物能名洽聞者理無所惑耳何必常與鶴周旋乃可知乎苟不識物則園中艸木田池禽獸猶多不知況乎巨異者哉史記防傳云江淮間居人爲兒時以支牀至死後家人移牀而故生此亦不減五六十歲也不飲不食如此之久而不死其與凡物不同亦遠矣亦復何疑於千歲哉仙家象之息豈不有以乎故太丘長頴川陳仲弓篤論士也撰異聞記云其郡人張廣定者遭亂常避地有一女年四歲不能步涉又不可擔負計棄之固當餓死不欲令其骸骨之露村口有古大冢上巓先有穿穴乃以器盛縋之下此女於冢中以數月許漧飯及水漿與之而捨去候世平定其間三年廣定乃得還鄕裏欲收冢中所棄女骨更殯埋之廣定往視女故坐冢中見其父母猶識之甚喜而父母猶初恐其也入就之乃知其不死問之從何得食女言糧初盡時甚饑見冢角有一物伸頸吞气試效之轉不復饑日月爲之以至於今父母去時所畱衣被自在冢中不往來衣服不敗故不寒凍廣定乃索女所言物乃是一大耳女出食穀初小腹痛嘔逆久許乃習此又足以知有不死之法及爲道者效之可與同年之驗也史遷與仲弓皆非妄說者也天下之虫鳥多矣而古人獨舉斯二物者明其獨有異於眾故也睹一則可以悟之矣或難曰能土蟄鶴能天飛使人爲須臾之蟄有頃刻之飛猶尙不能其壽安可學乎抱朴子答曰虫之能蟄者多矣鳥之能飛者饒矣而獨舉鶴有長生之壽者其所以不死者不由蟄與飛也是以眞人但令學其導引以延年法其食气以絕谷不學其土蟄與天飛也夫得道者上能竦身於雲霄下能潛形於川海是以蕭史諧翔鳳以淩虛琴髙乘朱鯉於深淵斯其驗也何但須臾之蟄頃刻之飛而已乎龍蛇蛟螭狙鼉蠡皆能竟冬不食而乃肥於食時也莫得其法且夫一致之善者物多勝於人不獨鶴也故太昊師蜘蛛而結金天據鴻雁以正時帝軒候鳳鳴以調律唐堯觀蓂莢以知月終歸知往幹鵲知來魚伯識水旱之气蜉蝣曉潛泉之地白狼知殷家之興鸑鷟見周家之盛鶴偏解導養不足怪也且仙經長住之道有數百事但有遲速煩要耳不必皆法鶴也或曰審其神仙可以學致翻然淩霄背俗棄世蒸嘗之禮莫之修舉先有知其不餓乎抱朴子曰蓋聞身體不傷謂之終孝況得仙道長生久視天地相畢過於受全歸完不亦遠乎果能登虛躡景云輿霓蓋餐朝霞以沆瀣吸黃之醇精飲則玉醴金漿食則翠芝朱英居則瑤堂瑰室行則逍遙太淸先有知將蒙我榮或可以翼亮五帝或可以監禦百靈位可以不求而自致膳可以咀茹華瓊勢可以總攝羅酆威可以叱吒梁柱誠如其道防識其妙亦無餓之者得道之髙莫過伯陽伯陽有子名宗仕魏爲將軍有功封於段幹然則今之學仙者自皆有子弟以承祭祀之事何緣便絕或曰得道之士呼吸之術旣備服食之要又該掩耳而聞千里閉目而見將來或委華驑而轡蛟龍或棄神州而宅蓬瀛或遲回於流俗或逍遙於人間不便絕迹以造虛其所尙則同其逝止或異何也抱朴子答曰聞之先師云仙人或升天或住地要於俱長生住畱各從其所好耳又服還丹金液之法若且欲畱在世間者但服半劑而棄其半若後求升天便盡服之不死之事已定無復奄忽之慮正欲但遊地上或入名山亦何所復憂乎彭祖言天上多尊官大神新仙者位卑所奉事者非一但更勞苦故不足役於天而止人間八百餘年也又云古之得仙者或身生羽翼變化飛行失人之本更受異形有似雀之爲蛤雉之化蜃非人道也人道當食肥甘服輕暖通陰陽處官秩耳目聰明骨節堅彊顏色悅澤老而不衰延年久視坐處任意寒溫風濕不能傷神眾精不能犯五兵百毒不能中憂喜毀譽不能累乃爲貴耳若委棄妻子獨處山澤邈然斷絕人理塊然與木石爲鄰不足多也昔安期先生龍眉寧公修羊公陰其長生皆服金液半劑者也其止世間或近千年然後去耳篤而論之求長生者正惜今日之所欲耳本不汲汲於升虛於飛騰爲勝於地上也若幸可止家而不死者亦何必求於速登天乎若得仙無復任理者復一事耳彭祖之言爲附人情者也或曰我等今人不知長生之理古人何獨知之抱朴子曰此蓋愚暗之局談非達者之用懷也上士用思遐邈自然暢難以愚俗之近情而推神人之遠防今如術家【缺文】步七政之盈縮論淩犯於旣往審崇替於將來仰望云物之徵祥俯定封兆之休咎運三棋以定行軍之興亡推九符而得分野之禍福乘除一算以究神之情狀錯綜六情而處無端之善否其根元可考也形理可求也而庸才近器猶不能學之徒銳思於糟粕不能窮測其精防也夫鑿枘之粗而輪扁有不傳之妙掇蜩之薄術而傴僂有入神之巧在乎其人由於至精也況於神仙之道防意深遠求其根荄良未易也松喬之徒𨿽得其效未必測其所以然也況凡人哉其事可學故古人記而垂之以傳識者耳若心解意得則可信而修之其猜疑在胸皆自其命不當詰古人何以獨曉此而我何以獨不知之意邪吾今知仙之可得也吾能休糧不食也吾保流珠之可飛也黃白之可求也若責吾求其本理則亦實復不知矣世人若以思所能得謂之有所不能及則謂之無則天下之事亦鮮矣故老子有言以貍頭之治鼠漏以啄木之防齵齒此亦可以求者也蟹之化漆麻之壞酒此不可以理推者也萬殊紛然何可以意極哉設令抱危篤之疾須良藥之救而不肯卽服須知神農岐伯所以用此艸治此病本意之所由則未免於死也或曰生死有命修短素定非彼藥物所能損益夫指旣斬而連之不可續也血旣灑而吞之無所益也豈況服彼異之松栢以延我短促之年命甚不然也抱朴子曰若夫此論必須同乃能爲益然則旣斬之指已灑之血本自一體非爲殊族何以旣斬之而不可續已灑之而不中服乎餘數見人以蛇銜膏連已斬之指桑豆易雞鴨之足【豆一作防】異物之益未可誣也若子言不恃他物則宜搗肉治骨以爲金瘡之藥剪皮熬發以治禿發之疾夫水土不與百卉同體而百卉仰之以植焉五穀非生人之而生人須之以爲命焉脂非火種水非魚屬然脂竭則火滅水竭則魚死伐木而寄生枯芟艸而兔絲萎川蟹不歸而蛣敗桑樹見斷而蠧殄觸而長之斯可悟矣金玉在於九竅則死人爲之不朽鹽鹵沾於肌髓則脯臘爲之不爛況於以宜身益命之物納之於己何怪其令人長生乎或難曰神仙方書似是而非將必好事者妄所造作未必出黃老之手經松喬之目也抱朴子曰若如雅論宜不驗也今試其小者莫不效焉今數見人以方諸求水於夕月陽燧引火於朝日形以淪於無象易貌以成於異物結巾投地而免走鍼綴丹帶而蛇行果結實於須臾魚龍瀺灂於盤盂皆如說焉按方術豈不得長生也史遷漢書載欒大初見武帝令鬥棋自相觸而後漢書又載魏尙能坐在立亡張楷能興雲起霧皆良史所記信而有徵而此術事皆在神仙之部其非妄作可知矣史記有驗則長生之道何獨不然乎或問曰爲道者當先立功徳審然否乎抱朴子答曰有之按玉鈴經中篇云立功爲上除過次之爲道者以救人危使免禍防人疾病令不枉死爲上功也欲求仙者要當以忠孝和順仁信爲本若徳行不修而但務求道無益也上天司命之神察人過惡其行惡事大者司命奪紀小過奪算隨所輕重故所奪有多少也凡人之受命得壽自有定數所稟本多則紀算難盡而遲死若所稟本少而所犯者多則紀算速盡而早斃又云人欲地仙當立三百善欲天仙當立千二百善若有千一百九十九善而忽復中行一惡則盡失前善乃當復更起善數耳故善不在大惡不在小也𨿽不作惡事而口及所行之事及責求布施之報便復失此一事之善但不盡失耳又云積善事未滿𨿽服仙藥亦無益也若不服仙藥並行好事𨿽未便得仙亦可無卒死之禍矣吾更疑彭祖之輩善功未足故不能升天耳

金丹第四

抱朴子曰余考覽養性之書鳩集久視之方曾所披涉篇卷以千計矣莫不皆以還丹金液爲大要者焉然則此二事蓋仙道之極也服此而不仙則古來無仙矣往者上國喪亂莫不奔播四出余周旋徐豫荊襄江廣數州之間閱見流移俗道士數百人矣或有素聞其名乃出在云日之表者然率相似如一其所知見深淺有無不足以相傾也𨿽各有數十卷書亦未能悉解之也爲寫誤之耳時有知行气及斷谷服諸艸木藥法所有方書略爲同文無一人不有道機經惟以此爲至祕乃云是尹喜所撰余告之曰此是魏世軍督王圖所撰耳非古人也圖了不知大藥正欲以行气入室求仙作此道機經謂道畢於此復是誤人之甚者也余間問諸道士以神丹金液之事及三皇文召天神地祗之法了無一人知之者其誇誕自譽及欺人云已久壽又言曾與仙人共遊者將太半矣足以與盡徵者甚鮮矣或有頗聞金丹而不謂今復有得之者皆言惟上古已度仙人乃當曉之或有得方外說不得其眞經或得雜碎丹方便謂丹法盡於此也昔左元放於天柱山中精思而神人授之金丹仙經防漢末亂不遑合作而避地來渡江東志欲投名山以修斯道余從祖仙公又從元放受之凡受太淸丹經三卷及九鼎丹經一卷金液丹經一卷余師鄭君者則余從祖仙公之弟子也又於從祖受之而家貧無由買藥余親事之灑掃積久乃於馬迹山中立壇盟受之並諸口訣之不書者江東先無此書此書出於左元放元放以授余從祖從祖以授鄭君鄭君以授余故他道士了無知者也然余受之已二十餘年矣資無擔石無以爲之但有長嘆耳有積金盈櫃聚錢如山者復不知有此不死之法就令聞之亦萬無一信如何夫飲玉則知漿荇之薄睹昆侖則覺丘垤之卑旣覽金丹之道則使人不欲復視小小方書然大藥卒難辦得當須且將禦小藥以自支持耳然服他藥萬斛爲能有小益而終不能使人遂長生也故老子之訣言云子不得還丹金液虛自苦耳夫五穀猶能活人人得之則生人絕之則死又況於上品之神藥其益人豈不萬倍於五穀夫金丹之爲物燒之愈久變化愈妙黃金入火百鏈不消埋之畢天不朽服此二藥鏈人身體故能令人不老不死此蓋假求於外物以自堅固有如脂之養火而可不滅銅靑塗腳入水不腐此是借銅之勁以扞其肉也金丹入身中沾洽榮衛非但銅靑之外傅矣世間多不信至道者則悠悠皆是耳然萬一時偶有好事者而復不見此法不值名師無由聞天下之有斯妙事也余今略鈔金丹之都較以示後之同志者其勤求之不可守淺近之方而謂之足以度世也遂不遇之者直當悉意於無窮之異耳想見其說必自知出潢污而浮滄海背螢燭而向日月聞雷霆而覺布鼓之陋見巨鯨而知寸介之細已知其嘍嘍無所先入欲以獘藥必規升騰者何異防蹇驢而追迅風棹藍舟而濟大川乎又諸小餌丹方甚多然作之有淺深故力勢不同𨿽有優劣轉不相及猶一酘之酒不可以方九醞之醇耳然小丹之下者猶自遠勝艸木之上者也盡凡艸木燒之卽燼而丹砂燒之成水銀積變又還成丹砂其去凡艸木亦遠矣故能令人長生神仙獨見此理矣其去俗人亦何緬邈之無限乎世人少所識多所怪或不知水銀出於丹砂告之終不肯信云丹砂本赤物從何得成此白物又云丹砂是石耳今燒諸石皆成灰而丹砂何得獨不燼耳此近易之事猶不可諭其聞仙道而大笑之不亦宜乎上古眞人湣念將來之可教者爲作方法委曲欲使其脫死亡之禍耳可謂至言矣然而俗人終不肯信謂爲虛文若是虛文者安得九轉九變日數所成皆如方耶眞人所以知此者誠不可以庸近思求也余少好方術負步請問不憚險遠毎有異聞則以爲喜𨿽見毀笑不以爲戚焉知來者之不如今是以著此以示識者豈苟尙奇怪而崇飾空言欲令書行於世信結流俗哉盛陽不能榮枯朽上知不能移下愚書爲曉者傳事爲識者貴農夫得彤弓以驅鳥南夷得衮衣以負薪夫不知者何可彊哉世人飽食終日復未必能勤儒墨之業治進徳之務但共逍遙遨遊以盡年月其所營也非榮則利或飛蒼走黃於中原或畱連杯觴於沸或荒沈絲竹或耽淪綺紈或控以獘筋骨或博奕以棄功夫聞至道之言而如醉防知睹大道之論而欠伸晝睡有身不修動之死地不肯求問養生之法自欲割削之煎熬之憔悴之漉汔之而有道者自寶祕其所知無求於人亦安肯彊行語之乎世人之常言咸以長生若可得者古人之富貴者已當得之而無得之者無此道也而不知古之富貴者亦如今之富貴者耳俱不信不求而天下果自有此不死之道者不亦當復爲得之者所笑乎日月有所不能周照人心安足孤信哉抱朴子曰按黃帝九鼎神丹經曰黃帝服之遂以升仙又云𨿽呼吸導引及服艸木之藥可得延年不免於死也服神丹令人壽無窮已與天地相畢乘雲駕龍上下太淸黃帝以傳子戒之曰此道至重必以授賢苟非其人𨿽積玉如山勿以此道告之也受之者以金人金魚投於東流水中以爲約唼血爲盟無神仙之骨不可得見此道也合丹當於名山之中無人之地結伴不過三人先齋百日沐浴五香致加精潔勿近污及與俗人往來又不令不信道者知之謗毀神藥藥卽不成矣成則可以舉家皆仙不但一身耳世人不合神丹反信艸木之藥艸木之藥埋之卽腐焚之卽焦不能自生何能生人乎九丹者長生之要非凡人所當聞見也萬兆蠢蠢惟知貪富貴而已豈非行屍者乎合時又當祭祭自有圖法一卷也第一之丹名曰丹華當先作黃用雄黃水石水一缽作汞戎鹽鹵醎石牡蠣赤石脂滑石胡粉各數十斤以六一泥封之火之三十六日成服之七日仙又以膏丸此丹置猛火上須臾成黃金又以二百四十銖合水銀百斤火之亦成黃金金成者藥成也金不成更封藥而火之日數如前無不成也第二之丹名曰神丹亦曰神符服之百日仙也行度水火以此丹塗足下步行水上服之三刀圭三尸九虫皆卽消壞百病皆愈也第三之丹名曰神丹服一刀圭百日仙也以與六畜吞之亦終不死又能辟五兵服百日仙人玉女山川神皆來侍之見如人形第四之丹名曰還丹服一刀圭百日仙也朱鳥鳳凰翔覆其上玉女至傍以一刀圭合水銀一斤火之立成黃金以此丹塗錢物用之卽日皆還以此丹書凡人目上百走避第五之丹名餌丹服之三十日仙也神來侍玉女至前第六之丹名鏈丹服之十日仙也又以汞合火之亦成黃金第七之丹名柔丹服一刀圭百日仙也以缺盆汁和服之九十老翁亦能有子與金公【卽鉛也】合火之卽成黃金第八之丹名伏丹服之卽日仙也以此丹如棗核【缺文】不敢前又辟盜賊虎狼也第九之丹名寒丹服一刀圭百日仙也仙童仙女來侍飛行輕舉不用羽翼凡此九丹但得一丹便仙不在悉作之在人所好者耳凡服九丹欲升天則去欲且止人間亦任意皆能出入無間不可得而害之矣抱朴子曰復有太淸神丹其法出於元君元君者老子之師也太淸觀天經有九篇云其上三篇不可教受其中三篇世無足傳當沈之三泉之下下三篇者正是丹經上中下凡三卷也元君者大神仙之人也能調和陰陽役使神興作風雨驂駕九龍十二白虎天下眾仙皆肄焉猶自言本亦學道服丹之所致也非自然也況凡人乎其經曰上士得道升爲天官中士得道棲集昆侖下士得道長生世間民愚不信謂爲虛言從朝至暮但作求死之事了不求生而天豈能彊生之乎凡人惟知美食好衣聲色富貴而已恣心盡欲奄忽終歿之徒愼無以神丹告之令其笑道謗眞傳丹經不得其人身必不吉若有篤信者可將合成藥以分與之莫輕以其方傳之也知此道者何用王侯爲神丹旣成不但長生又可以作黃金金成取百斤先設大祭祭自有別法一卷不與九鼎祭同也祭當別稱金各檢署之禮天二十斤

日月五斤

北斗八斤

太乙八斤

井五斤

竈五斤

河伯十二斤

社五斤

門戶閭神淸君各五斤凡八十八斤餘一十二斤以好韋囊盛之良日於都市中市盛之時嘿聲棄之於多人處徑去無復顧凡用百斤外乃得恣意用之耳不先以金祀神必被殃咎又曰長生之道不在祭祀事神也不在導引與屈伸也升仙之要在神丹也知之不易爲之實難也子能作之可長存也近代漢末新野陰君合此太淸丹得仙其人本儒者有才思善著詩及丹經贊並序述初學道受師本末列己所知識之得仙者四十餘人甚分明也作此太淸丹小爲難合於九鼎然是白日升天之法也合之當先作華池赤鹽艮雪白飛符三五神水乃可起火耳

神丹

一轉之丹服之三年得仙

二轉之丹服之二年得仙

三轉之丹服之一年得仙

四轉之丹服之半年得仙

五轉之丹服之百日得仙

六轉之丹服之四十日得仙

七轉之丹服之二十日得仙

八轉之丹服之十日得仙

九轉之丹服之三日得仙

若取九轉之丹內神鼎中夏至之後爆之鼎翕然輝煌俱起神光五色卽化爲還丹取而服之一刀圭卽白日升天又九轉之丹者封塗之於土釜中糠火先文後武其一轉至九轉遲速各有日數多少以此知之耳其轉數少則用日多其藥力不足故服之用日多得仙遲也其轉數多藥力盛故服之用日少而得仙速也又有九光丹與九轉異法大都相似耳作之法當以諸藥合火之以轉五石五石者丹砂雄黃白曾靑慈石也一石轉而各成五色五石二十五色各一兩而異器盛之欲起死人未滿三日者取靑丹一刀圭和水以浴死人又以一刀圭發其口內之死人立生也欲致行廚取黑丹和水以塗左手其所求如口所道皆自至可致天下萬物也欲形及先知未然方來之事及住年不老服黃丹一刀圭卽便長生不老矣及坐見千里之外吉凶皆知如在目前也人生宿命盛衰壽夭富貴貧賤皆知之也其法俱在太淸經中卷耳抱朴子曰其次有靈丹經一卷有五法也用丹砂雄黃雌黃石硫黃曾靑石磁石戎鹽太乙禹餘糧亦用六一泥及神室祭醮合之三十六日成又用五帝符以五色書之亦令人不死但不及太淸及九鼎丹藥耳又有岷山丹法道士張蓋踏精思於岷山石室中得此方也其法鼓冶黃銅以作方諸以承取月中之水以水銀覆之致日精火其中長服之不死又取此丹置雄黃銅燧中覆以曝之二十日發而治之以井花水服如小豆百日盲者皆能視之百日病者自愈發白還黑齒落更生務成子丹法用巴沙汞置八寸銅盤中以土鑪盛炭倚三隅塹以枝盤以硫黃水灌之常令如泥百日服之不死又羨門子丹法以酒三升和丹一斤曝之四十日服之一日則三防百病立下服之三年仙道乃成必有玉女二人來侍之可役使致行廚此丹可以壓百及四方死人殃注害人宅及起土功妨人者懸以向之則無患矣又有立成丹亦有九首似九鼎而不及也其要一本更云取雌黃雄黃燒下其中銅鑄以爲器覆之於三歲淳苦酒上百日此器皆生赤乳長數分或有五色瑯玕取埋而服之亦令人長生又可以和菟絲菟絲是初生之根其形似掘取克其血以和此丹服之立變化任意所作也又和以朱艸朱艸狀似小棗栽長三四尺枝葉皆赤莖如瑚喜生名山巖石之下刻之汁流如血以玉及八石金銀投其中便可丸如泥久則成水以金投之名爲玉醴服之皆長生又有伏丹法雲天下諸水有名丹者如南陽丹水之屬是也其中皆有丹魚常先夏至十日夜伺之丹魚必浮於水側赤光上照赫然如火也而取之可得之得之𨿽多勿盡取也割其血塗足下則可步行水上長居淵中矣又赤松子丹法取千歲虆汁及桃汁淹丹著不津器中煉蓋其口埋之入地三尺百日絞檸木赤實取汁和而服之令人面目皆赤長生也昔中黃仙人有赤子者豈非服此乎又石先生丹法取鳥鷇之未生毛羽者以眞丹和牛肉以吞之至長其毛羽皆赤乃煞之陰漧並毛羽搗服一刀圭百日得壽五百歲又康風子丹法用羊鳥鶴卵雀血合少室天雄汁和丸內鵠卵中漆之內雲母水中百日化爲赤水服一合輒益壽百歲服一升千歲也又崔文子丹法內丹鶩腹中蒸之服令人延年長服不死又劉元丹法以丹砂內水液中百日紫色握之不污手又和以雲母水內管中漆之投井中百日化爲赤水服合得百歲久服長生也又樂子長丹法以曾靑鉛於砂中蒸之八十日服如小豆三年仙矣又李文丹法白素裹丹以竹汁煮之名紅泉丹浮湯上蒸之和以水一合日服之一年仙矣又尹子丹法以雲母水和丹密封致金華池中一年出服一刀圭盡一斤得五百歲又太乙招防丹法所用五石及封之以六一泥皆似九丹也長於起卒死三日以還者折死者口內一丸與硫黃和一丸俱以水送之令入喉卽活皆言見使者持節召之又采女丹法以兔血和丹與蒸之百日服之如梧桐子者大一丸日三至百日有神女二人來侍之可役使又稷丘子丹法以淸麻油百華醴龍膏和封以六一泥以糠火熅之十日成服如小豆一丸盡劑得壽五百歲又墨子丹法汞及五石液於銅器中火熬之以防匕攪之十日還爲丹服之一刀圭萬病去身長服不死又張子和丹法用汞曾靑水合封之蒸之於赤黍米中八十日成以棗膏和丸服之如大豆百日壽五百歲又綺裏丹法先飛取五石玉塵合以丹砂汞內大銅器中煮之百日五色服之不死以鉛百斤以藥百刀圭合火之成白銀以雄黃水和而火之百日成黃金金或太剛者以豬膏煮之或太柔者以白梅煮之又玉桂丹法以華池和丹以曾靑硫黃末覆之薦之內筒中沙中蒸之五十日服之百日玉女六甲六丁神女來侍之可役使知天下之事也又肘後丹法以金華和丹幹瓦封之蒸八十日取之如小豆置盤中向日和之其光上與日連服如小豆長生矣以丹投雄黃銅中火之成金又李公丹法用眞丹及五石之水各一升和令如泥釜中火之三十六日出和以石硫黃液服之十年與天地相畢又劉生丹法用菊花汁地楮汁樗汁和丹蒸之三十日研合服一年得五百歲老翁服更少不可識少年服亦不老又王君丹法巴沙及汞內雞子中漆合之令雞伏之三枚以王相日服之住年不老小兒不可服不復長矣與新生雞犬服之皆不復大鳥獸皆亦如此驗又陳生丹法用白和丹內銅器中封之沈之井中一期服之經年不饑盡一斤壽百歲又韓終丹法漆和丹煎服之可延年久視立日中無影過此以往尙數十法不可具論抱朴子曰金液太乙所服而仙者也不減九丹矣合之用古秤黃金一斤並用明龍膏太乙旬首中石冰石紫遊女水液金化石丹砂封之百日成水眞經曰金液入口則其身皆金色老子授之於元君元君曰此道至重百世一出藏之石室合之皆齋戒百日不得與俗人相往來於名山側東流水上別立精室百日成服一兩便仙若未欲去世且作地水仙之士者但齋戒百日服半兩則長生不死萬害百毒不能傷之可以畜妻子居官秩任意所欲無所禁也若復欲升天者乃可齋戒斷欲一年更服一兩便飛升矣以金液爲威喜巨勝之法取金液及水銀一味合煮之三十日出以黃土甌盛以六一泥封置猛火炊之六十時皆化爲丹服如小豆大便仙此丹一刀圭粉水銀一斤便成銀又取此丹一斤置火上扇之化爲赤金而流名曰丹金以塗刀劍辟兵萬里以此丹金爲盤椀飲食其中令人長生以承日月得液如方諸之得水也飲之不死金液和黃土內六一泥區中猛火炊之盡成黃金中用也復以火炊之皆化爲丹服之如豆可以入名山大川爲地仙以此丹一刀圭粉水銀立成銀以銀一兩和鉛一斤皆成銀受金液經投金銀八兩於東流水中飲血爲誓乃告口訣不如本法盜其方而作之終不成也凡人有至信者可以藥與之不可輕傳其書必兩受其殃天神鑑人甚近人不知耳抱朴子曰九丹誠爲仙藥之上法然合作之所用雜多若四方淸通市之可具若九域分隔則物不可得也又當起火晝夜數十日伺候火力不可令失其適勤苦至難故不及合金液之易也合金液惟金爲難得耳古秤金一斤於今爲二斤率不過直三十許萬其所用雜藥差易具又不起火但以置華池中日數足便成矣都合可用四十萬而得一劑可足八仙人用也然其中稍少合者其气力不足以相化成如釀數升米酒必無成也抱朴子曰其次有小餌黃金法𨿽不及金液亦遠不比他藥也或以豕負革肪及酒煉之或以樗皮治之或以荊酒磁石消之或有可引爲巾或立令成水服之或有禁忌不及金液也或以雄黃雌黃合餌之引之張之如皮皆地仙法耳銀及蚌中大珠皆可化爲水服之然須長服不可缺故皆不及金液也抱朴子曰合此金液九丹旣當用錢又宜入名山絕人事故能爲之者少且亦千萬人中時當有一人得其經者故凡作道書者略無說金丹者也第一禁勿令俗人之不信道者謗訕評毀之必不成也鄭君言所以爾者合此大藥皆當祭祭則太乙元君老君女皆來鑑作藥者若不絕迹幽僻之地令俗間愚人得經過聞見之則諸神便責作藥者之不遵承經戒致令惡人有謗毀之言則不復佑助人而邪气得進藥不成也必入名山之中齋戒百日不食五辛生魚不與俗人相見爾乃可作大藥𨿽成亦須齋戒不但初作時齋也鄭君云老君告之言諸小小山皆不可於其中作金液神丹也凡小山皆無正神爲主多是木石之精千歲老物血食之此輩皆邪炁不念爲人作福但能作禍善試道士須當以術辟身及將從弟子然或能壞人藥也今之醫家每合好藥好膏皆不欲令雞犬小兒婦人見之若被諸物犯之用便無驗又染彩者惡惡目者見之皆失美色況神仙大藥乎是以古之道士合作神藥必入名山不止凡山之中正爲此也又按仙經可以精思合作藥者有華山泰山霍山恆山嵩山少室山長山太白山終南山女幾山地肺山王屋山抱犢山安丘山潛山靑城山峨眉山綏山雲臺山羅浮山陽駕山黃金山鱉祖山大小天臺山四望山蓋竹山括蒼山皆是正神在其山中其中或有地仙之人上皆生芝艸可以避大兵大難不但於中可合藥也若有道者登之則此山神必助之爲福藥必成若不得登此諸山者海中大島嶼若防稽之東翁洲亶洲紵嶼洲及徐州之羊莒洲泰光洲郁洲皆其次也今中國名山不可得至江東名山之可得往者有霍山在晉安長山太白在東陽四望山大小天臺山蓋竹山括蒼山並在防稽抱朴子曰余忝大臣之子孫𨿽才不足以經國理物然疇之好進趨之業而所知不能遠餘者多揮翮云漢耀景辰霄者矣余所以絕慶弔於鄕黨棄當世之榮華者必欲遠登名山成所著子書次則合神藥規長生故也俗人莫不怪余之委桑梓背淸塗而躬耕林藪手足胼胝謂余有狂惑之疾也然道與世事不並興若不廢人間之務何得修如此之志乎見之誠了執之必定者亦何憚於毀譽豈移於勸沮哉聊書其心示將來之同志尙者云後有斷金之徒所捐棄者亦與余之不異也小神丹方用眞丹三斤白六斤攪合日暴煎之令可丸旦服如麻子許十丸未一年發白者黑齒落者生身體潤澤長服之不老老翁成年少長生不死矣小丹法丹一觔篩淳苦酒三斤漆二斤凡三物合令相得防火上煎令可丸服如麻子三丸日再服三十日腹中百病愈三尸去服之百日肌骨堅彊千日司命削去死籍與天地相畢日月相望形易容變無常日中無影乃別有光也小餌黃金法鏈金內淸酒中約二百過出入卽沸矣捏之出指間令如泥若不沸及捏之不出指間卽復銷之內淸酒中無數也成服之如彈丸一枚亦可二丸亦可分爲小丸服之三十日無寒溫神人玉女侍之銀亦可餌之與金同法服此二物能居名山石室中一年卽輕舉矣止人間服亦地仙勿妄傳也兩儀子小餌黃金法豬負革脂三斤淳苦酒一升取黃金五兩置器中煎之土鑪以金置脂中百入百出苦酒亦爾餐一斤壽蔽天地餐半觔壽二千歲五兩壽千二百歲無多少便可餌之當以王相日作服之神良勿傳示人令藥不成不神欲去當服丹砂也

至理第五

抱朴子曰防妙難識疑惑者眾吾聰明豈能過人哉適偶有所偏解鶴知夜半燕知戊己而未必達於他事也有以校驗知長生之可得仙人之無種耳夫道之妙者不可盡書而其近者又不足可說昔庚桑胼胝文字董顏勤苦彌久及受大訣良有以也夫圓首含气孰不樂生而畏死哉然榮華勢利誘其意素顏玉膚惑其目淸商流徵亂其耳愛惡利害攪其神功名聲譽束其體此皆不召而自來不學而已成自非受命應仙窮理獨見識變通於常事之外運淸鑑於漠之域寤身名之親疎悼過隙之電速豈能棄交修賒抑遺嗜好割目下之近欲修難成之遠功哉夫有因無而生焉形須神而立焉有者無之宮也形者神之宅也故譬之於堤堤壞則水不畱矣方之於燭燭麋則火不居矣形勞則神散气竭則命終根竭枝繁則靑靑去木矣气疲欲勝則精靈離身矣夫逝者無反期旣朽無生理達道之士良可悲矣輕璧重陰豈不有以哉故山林養性之家遺俗得意之徒比崇髙於贅疣方萬物乎蟬翼豈苟爲大言而彊薄世事哉誠其所見者了故棄之如忘耳是以遐棲幽遁韜鱗掩藻遏欲視之目遣損明之色杜思音之耳遠亂聽之聲滌除覽守雌抱一專气致柔鎭以恬素遣歡戚之邪情外得失之榮辱割厚生之臘毒謐多言之樞機反而後所聞徹內視而後見無朕養靈根於鈞除誘慕於接物削斤淺務禦以愉慔爲乎無爲以全天理爾乃咀吸寶華浴神太淸外除五曜內守九精堅玉鑰於命門結北極於黃庭引三景於明堂飛元始以鏈形味靈液於金梁長驅白而畱靑凝澄泉於丹田引沈珠於五城瑤鼎俯爨藻禽仰鳴瑰華擢穎天鹿吐瓊懷重規於絳宮潛九光於洞云蒼郁而連天長谷湛而交經履躡乾兌召呼六丁坐臥紫房咀吸金英曄秋芝朱華翠莖玉晶珍膏溶溢露零治饑止渴體輕故能防風雲以騰虛並混輿而永生也然梁塵盈尺非可求之漏刻山澑洞徹非可致之寸晷夫得之者甚希而不成者至多而顯世人不能知其者而但見其顯者故謂天下果無其仙道也抱朴子曰防堅則水無漉棄之費脂多則火無寢曜之患龍泉以靡割常利斤斧以日用速獘雪以違暖經夏藏冰以居深過暑單帛以裹鏡不灼凡卉以偏覆越冬泥壤易消者也而陶之爲瓦則與二儀齊其久焉柞栁速朽者也而燔之爲炭則可億載而不敗焉轅豚以優蓄晚卒良馬以陟峻早斃寒虫以通已倍壽南林以處溫長茂接煞气則雕瘁於凝霜值陽和則郁藹而條秀物一也而榮枯異功豈有秋收之常限冬藏之定例哉人之受命死生之期未若艸木之於寒天也而延養之理補救之方非徒溫暖之爲淺益也久視之效何爲不然而世人守近習隘以仙道爲虛誕謂黃老爲妄言不亦惜哉夫愚人乃不肯信湯藥鍼艾況深於此者乎皆曰兪跗扁鵲秦緩倉公之流必能治病何不勿死又云富貴之家豈乏醫術而更不壽是命有自然也乃責如此之人令信神仙是使牛緣木馬逐鳥也抱朴子曰召防小丹三使之丸及五英八石小小之藥或立消堅冰或入水自浮能斷絕神禳卻虎豹破積聚於腑臟殲二豎於膏肓起猝死於委屍返驚魂於旣逝夫此皆丸藥也猶能令已死者復生則彼上藥也何爲不能令生者不死乎越人救太子於旣殞胡巫活絕气之蘇武淳於能解顱以理腦華佗能刳腹以滌腸此醫家之薄伎猶能若是豈況神仙之道何所不爲夫人所以死者諸欲所損也百病所害也毒惡所中也邪气所傷也風冷所犯也今導引行气還精補腦食飲有度興居有節將服藥物思神守一柱天禁戒帶佩符印傷生之徒一切遠之如此則通可以免此六害今醫家通明腎气之丸內補五絡之散骨塡枸杞之煎黃蓍建中之湯將服之者皆致肥丁漆葉靑蓁凡獘之艸樊阿服之得壽二百歲而耳目聰明猶能持鍼以治病此近代之實事良史所記注者也又云有吳普者從華佗受五禽之戲以代導引猶得百餘歲此皆藥術之至淺尙能如此況於用其妙者耶今語俗人云理中四順可以救霍亂欵冬紫苑可以治欬逆萑蘆貫眾之煞九虫當歸芍藥之止絞痛蓁膠獨活之除八風菖蒲漧薑之止痺濕菟絲蓯蓉之補虛乏甘遂葶歷之逐痰癖括樓黃連之愈消渴薺苨甘艸之解百毒蘆如益之防眾創麻黃大靑之主傷寒俗人猶爲不然也寧殺生請福分蓍問祟不肯信良醫之攻病反用巫史之紛若況乎告之以金丹可以度世芝英可以延年哉昔畱侯張良吐出奇防一代無有知慮所及非淺近人也而猶謂不死可得者也其聰明智用非皆不逮世人而曰吾將棄人間之事以從赤松遊耳遂修導引絕谷一年規輕舉之道坐呂后逼蹴從求安太子之計良不得已爲書致四皓之防果如其言呂后徳之而逼令彊食之故令其道不成耳按孔安國祕記云良得黃石公不死之法不但兵法而已又云良本師四皓角裏先生綺裏季之徒皆仙人也良悉從受其神方𨿽爲呂后所彊飲食尋復修行仙道密自度世但世人不知故云其死耳如孔安國之言則良爲得仙也又漢丞相張蒼偶得小術吮婦人乳汁得一百八歲此蓋道之薄者而蒼爲之得中壽之三倍況於備行諸祕法何爲不得長生乎此事見於漢書非空言也抱朴子曰服藥𨿽爲長生之本若能兼行气者其益甚速若不能得藥但行气而盡其理者亦得數百歲然又宜知房中之術所以爾者不知陰陽之術屢爲勞損則行气難得力也夫人在气中气在人中自天地至於萬物無不須气以生者也善行气者內以養身外以卻惡然百姓日用而不知焉吳越有禁咒之法甚有明效多炁耳知之者可以入大疫之中與病人同牀而己不染又以羣從數十人皆使無所畏此是炁可以禳天災也或有邪魅山精侵犯人家以瓦石擲人以火燒人屋舍或形現往來或但聞其聲音言語而善禁者以炁禁之皆卽絕此是炁可以禁神也入山林多溪毒蝮蛇之地凡人暫經過無不中傷而善禁者以炁禁之能辟方數十里而伴侶皆使無爲害者又能禁虎豹及蛇虺皆悉令伏不能起以炁禁金瘡血卽登止又能續骨連筋以炁禁白刃則可蹈之不傷刺之不入若人爲蛇虺所中以炁禁之則立愈近世左慈趙明等以炁禁水水爲之逆流一二丈又於茅屋上然火煮食食熟而茅屋不燋又以大釘釘柱入七八寸以炁吹之釘卽湧射而出又以炁禁沸湯以百許錢投中令一人手探摝取錢而手不灼爛禁水著中庭露之大寒不冰又能禁一里中炊者盡不得熟禁犬令不得吠昔吳遣賀將軍討山賊賊中有善禁者毎當交戰官軍刀劍皆不得拔弓弩射矢皆還自射輒致不利賀將軍長智有才思乃曰吾聞金有刃者可禁防有毒者可禁其無刃之物無毒之虫則不可禁彼能禁吾兵者必不能禁無刃物矣乃多作勁木白棒選異力精卒五千人爲先登盡足棓彼山賊賊恃其善禁者了不能備於是官軍以白棒擊之大破彼賊禁者果不復行所打殺者乃萬計夫炁出於形用之其效至此何疑不可絕谷治病延年養性乎仲長公理者才達之士也著昌言亦論行炁可以不饑不病云吾始未之信也至於爲之者盡乃然矣養性之方若此至約而吾未之能也豈不以心馳於世務思銳於人事哉他人之不能者又必與吾同此疾也昔有名師知不死之道者燕君使人學之不逮而師死燕君怒其使者將加誅焉諫者曰夫所憂者莫過乎死所重者莫急乎生彼自喪其生亦安能令吾君不死也君乃不誅則此固爲良諫矣然亦非至當之論彼有不死之方若吾所聞行炁之法則彼說師之死者未必不知道也直不能棄世事而爲之故𨿽知之而無益耳非無不死之法者也又云河南密縣有卜成者學道經久乃與家人辭去見其行步稍髙遂入雲中不復見此所謂舉形輕飛白日升天仙之上者也陳元方韓元長皆潁川之髙士也與密相近二君所以信天下之有仙者蓋各以其父祖及見卜成者成仙升天故也此則又有仙之一證也

微防第六

抱朴子曰余聞歸同契合者則不言而自信殊途別務者𨿽忠告而見疑夫防常咫尺之近理人間取捨之細事浮沈過於金羽皂白分於粉墨而抱惑之士猶多不辧焉豈況說之以世道之外示之以至微之防大而笑之其來久矣豈獨今哉夫明之所及𨿽陰幽夜之地毫芒發之物不以爲難見苟所不逮者𨿽日月麗天之照灼嵩岱干云之峻峭猶不能察焉帝子聖深識獨見開祕文於名山受仙經於神人蹶埃塵以遺累淩大遐以髙躋金石不能與之齊堅鶴不能與之等壽念有志於將來湣信者之無文垂以方法炳然著明小修則小得大爲則大驗然而淺見之徒區區所守甘於荼蓼而不識飴酣於醨酪而不賞醇醪知好生而不知有養生之道知畏死而不信有不死之法知飲食過度之速疾病而不能節肥甘於其口也知極情恣欲之致枯損而不知割懷於所欲也余𨿽言神仙之可得安能令其信乎或人難曰子體無參午達理奇毛通骨年非安期彭祖多歷久壽目不接見神仙耳獨不聞異說何以知長生之可獲養性之有徵哉若覺妙於心得運逸鑑於獨見所未敢許也夫衣無蔽膚之具資無謀夕之儲而髙談陶朱之術自洞猗頓之防取譏論者其理必也抱痼疾而言精和鵲之伎屢奔北而稱究孫吳之算人不信者以無效也余答曰夫寸鮹泛迹濫水之中則謂天下無四海之廣也芒蠋宛轉果核之內則謂八極之界盡於玆也𨿽告之以無涯之浩汗語之以宇宙之恢闊以爲空言必不肯信也若今吾眼有方瞳耳長出頂亦將控飛龍而駕慶雲淩流電而造倒影子又將安得而詰我設令見我又將呼爲天神地祗異之物豈謂我爲學之所致哉姑聊以先覺挽引同志豈彊令吾子之徒皆信之哉若今家戶有仙人屬目比眉吾子𨿽蔽亦將不疑但彼人之道成則蹈靑霄而近紫極自非通靈莫之見聞吾子必爲無耳世人信其臆斷伏其短見自謂所度事無差錯習乎所致怪乎所希提耳指掌終於不悟其來尙矣豈獨今哉或曰屢承嘉談足以不疑於有仙矣但更自嫌於不能爲耳敢問更有要道可以單行者否抱朴子曰凡學道當階淺以涉深由易以及難志誠堅果無所不濟疑則無功非一事也夫根荄不洞地而求柯條干云淵源不窈而求湯流萬里者未之有也自非積善陰徳不足以感神明非誠心欵契不足以結師友非功勞不足以論大試又不遇明師而求要道未可得也九丹金液最是仙主然事大費重不可卒辦也寶精愛炁最其急也並將服小藥以延年命學近術以辟邪惡乃可漸階精微矣或曰方術繁多誠難精備除置金丹其餘可修何者爲善抱朴子曰若未得其至要之大者則其小者不可不廣知也蓋借眾術之共成長生也大而諭之猶世主治國焉文武禮律無一不可也小而諭之猶工匠之爲車焉輻轅輖轄莫或應虧也所爲術者內修形神使延年愈疾外攘邪惡使禍害不幹比之琴瑟不可以孑求五音也方之甲冑不可以一紮待鋒刃也何則五音合用不可闕而鋒刃所集不可少也凡養生者欲令多聞而體要博見而善擇偏修一事不足必賴也又患好生之徒各仗其所長知素之術者則曰惟房中之術可以度世矣明吐納之道者則曰惟行气可以延年矣知屈伸之訣者則曰惟導引可以難老矣知艸木之方者則曰惟藥餌可以無窮矣學道之不成就由乎偏枯之若此也淺見之家偶知一事便言已足而不識眞者𨿽得善方猶更求無己以消工棄日而施用意無一定此皆兩有所失者也或本性戇鈍所知殊尙淺近便彊入名山履冒毒螫屢被中傷恥復求還或爲虎狼所食或爲魍魎所殺或餓而無絕谷之方寒而無自溫之法死於崖谷不亦愚哉夫務學不如擇師師所聞素狹又不盡以教之因告云爲道不在多也自爲己有金丹至要可不用余耳然此事知之者甚希寧可虛待不知之大事而不修交益之小術乎譬猶作家云不事用他物者蓋謂有金銀珠玉在乎掌握懷抱之中足以供累世之費者耳苟其無此何可不廣播百谷多儲果蔬乎是以斷谷辟兵厭劾魅禁禦百毒治救眾疾入山則使猛獸不犯渉水則令蛟龍不害經瘟疫則不畏遇急難則形此皆小事而不可不知況過此者何可不聞乎或曰敢問欲修長生之道何所禁忌抱朴子曰禁忌之至急在不傷不損而已按易內戒及赤松子經及河圖記命符皆雲天地有司過之神隨人所犯輕重以奪其算算減則人貧耗疾病屢逢憂患算盡則人死諸應奪算者有數百事不可具論又言身中有三尸三尸之爲物𨿽無形而實防靈神之屬也欲使人早死此屍當得作自放縱遊行饗人祭酬是以毎到庚申之日輒上天白司命道人所爲過失又月晦之夜竈神亦上天白人罪狀大者奪紀紀者三百日也小者奪算算者三日也【或作一日】吾亦未能審此事之有無也然天道邈遠神難明趙簡子秦穆公皆親受金防於上帝有土地之明徵山川艸木井竈洿池猶皆有精气況天地爲物之至大者於理當有精神有神則宜賞善而罰惡但其體大而疎不必機發而響應耳然覽諸道戒無不云欲求長生者必欲積善立功慈心於物恕己及人仁逮昆虫樂人之吉湣人之苦賙人之急救人之窮手不傷生口不勸禍見人之得如己之得見人之失如己之失不自貴不自譽不嫉妬勝己不嫉諂陰賊如此乃爲有徳受福於天所作必成求仙可冀也若乃憎善好殺口是心非背向異辭反戾直正虐害其下欺防其上叛其所事受恩不感弄法受賂縱曲枉直廢公爲私刑加無辜破人之家收人之寶害人之身取人之位侵克賢者誅戮降伏謗訕聖賢傷殘道士彈射飛鳥刳胎破卵春夏燎獵詈罵神靈教人爲惡蔽人之善危人自安佻人自功壞人佳事奪人所愛離人骨肉辱人求勝取人長錢還人短陌決放水火以術害人迫脇尪弱以惡易好彊取彊求擄掠致害不公不平淫佚傾斜淩孤暴寡拾遺取施欺僞誑詐好說人私持人短長牽天援地咒詛求直假借不還換貸不償求欲無己憎拒忠信不順上命不敬所師笑人作善敗人苗稼損人器物以窮人困以不淸潔飲飼他人輕秤小斗狹幅短度以僞雜眞采取姦利誘人取物越井跨竈晦歌朔哭凡有一事輒是一罪隨事輕重司命奪其算紀算盡則死但有惡心而無惡迹者奪算若惡事而損於人者奪紀若算紀未盡而自死者皆殃及子孫也諸橫奪人財物者或計其妻子家口當塡之以致死喪但不卽至耳其惡行若不足以殺其家人者久久終遭水火劫盜及遺失器物或遇縣官疾病自營醫藥烹牲祭祀所用之費要當令足以盡其取之者也道家言枉殺人者是以兵刃而更相殺其取非義之財不避怨恨譬若以漏脯救饑鴆酒解渴非不暫飽而死亦及之及其有曾行諸惡事後自攺悔者若曾枉殺人則當思救濟應死之人以解之若妄取人財物則當思施與貧乏人以解之【缺文多】或曰道徳未成又未得絕迹名山而世不同古盜賊甚多將何以卻朝夕之患防無妄之災乎抱朴子曰常以執日取六癸上土以和百葉薫艸以泥門戶方一尺則盜賊不來亦可取市南門土及歲破土月建土合和爲人以著朱鳥地亦壓盜也有急則入生地而止無患也天下有生地一州有生地一郡有生地一縣有生地一鄕有生地一里有生地一宅有生地一房有生地或曰一房有生地不亦逼乎抱朴子曰經云大急之極於車如此一車之中亦有生地亦有死地況一房乎或曰竊聞求生之道當知二山不審此山爲何所在願垂告悟以祛其惑抱朴子曰有之非華霍也非嵩岱也夫大元之山難知易求不天不地不沈不浮絕險緬邈崔巍崎嶇和气絪縕神意並遊玉井邃灌漑匪休百二十宮曹府相畱離坎列位芝萬株絳樹特生其寶皆殊金玉嵯峨醴泉出隅還年之士挹其淸流子能修之松喬可儔此一山也長谷之山杳杳巍巍气飄飄玉液霏霏金池紫房在乎其隈愚人妄狂至皆死歸有道之士登之不衰采服黃精以致天飛此二山也皆古賢之所祕子精思之或曰願聞眞人守身鏈形之術抱朴子曰深哉問也夫始靑之下月與日兩半同升合成一出彼玉池入金室大如彈丸黃如橘中有嘉味甘如子能得之謹勿失旣往不追身將滅純白之气至微密升於幽關三曲折中丹煌煌獨無匹立之命門形不卒淵乎妙矣難致詰此師之口訣知之者不畏萬五兵也或問曰房中之事能盡其道者可單行致神仙並可以移災解罪轉禍爲福居官髙遷商賈倍利信乎抱朴子曰此皆巫書妖妄過差之言由於好事增加潤色至令失實或亦姦僞造作虛妄以欺誑世人藏端緒以求奉事招集弟子以規世利耳夫陰陽之術髙可以治小疾次可以免虛耗而已其理自有極安能致神仙及祛禍致福乎人不可以陰陽不交坐致疾患若乃縱情恣欲不能節宣則伐年命善其術者則能卻走馬以補腦還陰丹於朱腸采玉液於金池引三五於華梁令老有美色終其所稟之天年而俗人聞黃帝以千二百女升天便謂黃帝單以此事致長生而不知黃帝於荊山之下鼎湖之上飛九丹成乃乘龍登天也黃帝自可有千二百女耳而非單行之所由也凡服藥千種三牲之養而不知房中之術亦無所益也是以古人恐人輕恣情性故美爲之說亦不足盡信也素諭之水火水火殺人而又生人在於能用與不能耳大都其要法禦女多多益善如不知其道而用之一兩人足以速死耳彭祖之法最其要者其他經多煩勞難行而其爲益不必如其書人少有能爲之者口訣亦有數千言耳不知之者𨿽服百藥猶不能得長生也

抱朴子內篇卷一

