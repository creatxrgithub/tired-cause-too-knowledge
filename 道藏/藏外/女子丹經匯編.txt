女子丹經匯編

旁門錄

響月文通古佛旁門術小引

響月文通古佛﹝四首﹞

無量度世古佛﹝四首﹞

水祖﹝一首﹞

大覺慈眞一化天地羣生佛﹝二首﹞

彩雲琉璃佛﹝一首﹞

太極源淸佛﹝一首﹞

淸風古佛﹝一首﹞

孫不二元君傳述丹道祕書

玉淸胎元內養眞經

玉淸無上內景眞經

大道守一寶章

守一詩

孫不二元君坤元經

孫不二元君女功內丹次第詩

第一收心

第二養气

第三行功

第四斬龍

第五養丹

第六胎息

第七符火

第八接藥

第九煉神

第十服食

第十一辟穀

第十二面壁

第十三出神

第十四沖舉

孫不二元君七言絕句

孫不二女功內丹次第詩注

孫不二女功內丹次第詩注凡例

孫不二仙姑事略

注解

收心第一

養气第二

行功第三

斬龍第四

養丹第五

胎息第六

符火第七

接藥第八

煉神第九

服食第十

辟穀第十一

面壁第十二

出神第十三

沖舉第十四

靈源大道歌

靈源大道歌白話注解

讀者須知

注解

女丹詩集

女丹詩集前篇

吳采鸞仙姑

樊云翹仙姑

月華崔少玄仙姑

唐廣眞眞人

玄靜散人周元君

女丹詩集後篇

白蓮眞人

香逸靈眞佛

全眞一畫佛

無極眞人

慈悲古母

靈眞太化佛

靑雲眞人

光明大慈眞人

彩雲琉璃仙

靈全古母

大慈純眞佛

無極瓊眞人

覺世界佛

明淨佛

慈仁鑑善佛

億萬化劫靈全古母

西池集

西池集序

詠性功十八首

其一

其二

其三

其四

其五

其六

其七

其八

其九

其十

其十一

其十二

其十三

其十四

其十五

其十六

其十七

其十八

西池集跋

女金丹

序

上卷規戒

立志入道

一戒妄念疊生

二戒縱欲貪淫

三戒剛暴殘刻

四戒煩惱嗔怒

五戒憂思驚恐

六戒目多妄視

七戒耳多妄聽

八戒多言狂妄

九戒慳吝惜財

十戒殺生害命

十一戒不節腥葷

十二戒慢道輕師

女金丹下卷口訣

收心

養性

養气

凝神

三命

气穴

知時

斬龍

形隱

求丹

煉己

順逆

丹生

采藥

升元

合丹

火候

溫養

胎息

度數

脫胎

乳哺

面壁

沖舉

女子道學小叢書

重印女子道學小叢書序

坤寧經

女子道學小叢書編輯大意

校訂坤寧妙經序

讀經須知

資生章第一

化气章第二

淨業章第三

修善章第四

崇德章第五

女教章第六

婦道章第七

經論章第八

覺迷章第九

坤基章第十

根本章第十一

性命章第十二

心體章第十三

指玄章第十四

金丹章第十五

玉斗章第十六

實證章第十七

發心章第十八

女功正法

道學小叢書編輯大意

女功正法陳序

讀者須知

女功正法

總論

第一節

﹑識基潔心

第二節

﹑修經起用

第三節

﹑斷龍工法

第四節

﹑煉乳還童

第五節

﹑安鼎結胎

第六節

﹑胎息自調

第七節

﹑液還胎成

第八節

﹑煉化陽神

第九節

﹑陽神光圓

第十節

﹑溫養朝元

第十一節

﹑功成超凡

附錄﹕

一﹑先治經病

二﹑經絕引還

女功四銘

丹訣總錄

活子時辯

女丹下手活子時說

男女丹工異同辯

女子道學小叢書編輯大意

讀者須知

序

男女丹工異同辯

集說

女丹十則

女子道學小叢書編輯大意

讀者須知

第一則養眞化气

第二則九轉煉形

第三則運用火符

第四則默運胎息

第五則廣立功行

第六則志堅行持

第七則調養元神

第八則移神出殼

第九則待度飛升

第十則了道成眞

附錄坤訣

眞傳有訣﹐眞傳有訣。

庚甲須知﹐學儒詳說。

教人熟辯有無﹐莫負一腔熱血。

機在目前﹐气由此拔﹐上有天谷﹐下有泉穴﹐認定二處﹐不宜差別。

附問答

女丹詩集

女子道學小叢書編輯大意

讀者須知

女丹詩集前編

女丹詩集後編

淸心寡欲第一

血變爲气第二章

培養黃芽第三

觀妙香法第四

天尊密意章第五

生死玄覺第六

回光返照第七

慈悲爲本第八

藥火兩用第九

太陰斂形第十

六字經法第十一

人人如意第十二

動靜勿離第十三

出家修煉第十四

節婦修煉第十五

童眞修煉章第十六

在家修煉章第十七

心性根本第十八

女丹詩集補編

收心一

養性二

養气三

凝神四

三命五

气穴六

知時七

斬龍八

形隱九

求丹十

煉己十一

順逆十二

丹生十三

采藥十四

升元十五

合丹十六

火候十七

溫養十八

胎息十九

度數二十

脫胎廿一

乳哺廿二

面壁廿三

沖舉廿四

《道源精微歌》女眞修

其一太陰煉形歌

其二太陰煉形歌

其三太陰煉形歌

其四太陰煉形歌

其五太陰煉形歌

其六太陰煉形歌

其七太陰煉形歌

其八太陰煉形歌

其九太陰煉形歌

又吟

《中華仙學之女丹部》

江蘇寶應陳悟玄女士來函

答復江蘇寶應陳悟玄女士

江蘇寶應陳悟玄女士第二次來函並答問

答復寶應陳悟玄女士十問

再答陳悟玄女士問斬赤龍以後應如何保守

附﹕陳悟玄女士原函敬稟者

答寶應岔河鎭陳悟玄女士

再答陳悟玄女士問斬赤龍以後應如何保守

附﹕陳悟玄女士原函敬稟者

答復天臺赤城張慧坤女士

答河南安陽某女士

附﹕安陽某女士原函圓頓夫子大人鈞鑑

答上海某女士十三問

河南省安陽某女士來函並答問

上海某女士來函並答問

附問題五則

與朱昌亞醫師論仙學書

一﹑中條老姆派

二﹑丹陽諶姆派

三﹐南嶽魏夫人派

四﹐謝自然仙姑派

五﹑曹文逸眞人派

六﹑孫不二元君派

一﹑童女修煉

二﹑少童修煉

三﹑中女修煉

四﹑長女修煉

五﹑老陰修煉

六﹑少婦修煉

七﹑中婦倍煉

八﹐孀婦修煉

《樂育堂語錄》女丹指要

《全眞文集》祖師贈言女修

馬丹陽祖師

贈馬姑姑

贈孫姑

贈眾女姑

贈馬姑姑

贈洞云散人陳姑

贈零口楊悟一

贈小胡村李姑

寄長安王姑

贈涇陽縣二女姑

贈長安吉祥散人王姑

贈零口通明散人害風魏姑

贈眾女姑

贈魯姑

贈松溪散人薛姑

贈柴姑

贈霜溪散人顏姑

贈鄠縣劉姑

和坊州曹解元妻無爲散人賈無二韻

贈鄠城縣老張姑洎眾女姑

贈鄠縣王姑曁眾女姑

贈戶縣趙姑曁眾女姑

王重陽祖師

張姑求問

贈孫二姑

贈孫姑

贈孫姑

卜算子焦姑求

譚處端祖師

贈楊姑

贈王三校尉宅三姑姑

王處一祖師

按察使夫人患病求痊

贈濰州觀主太夫人

寄呈母親

公姑問修行

黃縣女冠劉志妙問日用

贈福山仁壽保柳枯

福山姜姑問修煉

隨姑問心王

寄雲中錄並此一絕獻金紫夫人

按察使夫人因疾求教

贈修眞堂女眾

贈萊陽高姑

棣州張姑求教

《二懶心話》女丹部分

序

二懶心話

《會心集》女丹法

樵陽經女工修煉

體眞山人汪東亭女丹訣

女功煉己還丹圖說

西王母女修正途十則

女修正途序

第一則九戒

第二則本命

第三則性原

第四則修經

第五則復還

第六則乳房

第七則玉液

第八則胎息

第六則南無

泥丸李祖師女宗雙修寶筏

第一則

第二則

第三則

第四則

第五則

第六則

第七則

第八則

第九則

女丹撮要

女丹匯解

女眞丹訣

太陰煉形祕訣

三斬赤龍祕訣

女子修眞祕訣

女丹要言

女眞丹

觀心齋紀聞

文昌帝君語錄

王天君語錄

斡運元君語錄

旁門錄

黔中積善堂述

響月文通古佛旁門術小引

旁門者﹐顯與道違者也﹔小術者﹐隱與道違者也。夫大道至玄﹑至妙﹑至簡﹑至易﹐不雜一毫私意﹐不參一毫欲念﹐方是道根。凡不合夫天地之气運﹐不合夫聖賢之正理﹐不合夫性情之存發者﹐皆屬旁門小術。

然旁門小術極多﹐吾欲詳指之又恐傷忠厚﹐吾欲隱忍之又恐誤後學。故特將塵世之大壞心術﹑大壞玄門者﹐姑舉數十條以塞其流毒﹐亦是拔出深淵﹐救出火坑之婆心也。凡修士有墮此術中者﹐急早回頭﹐亡羊補牢亦不爲晚。若疑感有信﹐固執不通﹐自害而復害人﹐不惟不能結大緣﹐而且難望好結果矣。萬佛緣在邇﹐當時修士共凜之﹔三淸殿有路﹐後世修士嚴辯之。

響月文通古佛﹝四首﹞

錯認彼我當作眞﹐誰知陰陽在本身﹔

買妾宿娼行采戰﹐欲奪元气補精神﹔

豈有蓬萊仙家客﹐反類浪子貪淫行。

夫曰彼者﹐卽少郎﹐卽元气也﹔曰我者﹐卽美女﹐卽元神也。蓋以本身之陽炁點本身之陰神﹐使神炁混合爲一﹐便謂成道。而旁門﹐則謂我爲男子﹐彼爲女子。於是有買美女以豢養之﹐使外黃婆探其壬癸將至﹐行采戰以奪元气者﹔有買美妾﹐宿娼妓行采戰以奪元气者。是皆錯認彼我二字﹐犯了首惡﹐天律王法冥刑俱不能逃﹐安望成仙哉﹖如此而欲成仙﹐則蓬萊仙山盡是浪子淫婦矣。平心而論﹐有是理耶﹖有是理耶﹖此條害人極大﹐古佛故首戒之。

修道最要念頭淸﹐先煉慧劍斬淫根﹔

不知煉劍反試劍﹐猶如猛火添油薪﹔

任是降龍伏虎手﹐難免滲漏成濁精。

念頭不起﹐純是先天﹔念頭一起﹐已落後天。念頭若淸﹐後天中猶存先天﹔念頭不淸﹐後天中全無先天。

念莫過於淫念﹐淫念一動﹐靈气散矣﹔淫念久住﹐靈气亡矣。修道者不怕念起﹐只怕覺遲。夫覺﹐卽慧劍也。卽覺卽斬﹐隨覺隨斬﹐時常覺照﹐淫根自然斷絕。此之謂大覺﹐此之謂煉劍。

彼旁門不知煉劍妙法﹐反以男女交媾爲試劍﹐謂不動念則劍利﹐謂一動念則劍鈍。試問陽舉之時﹐從無念起乎﹖從有念起乎﹖若無念而陽自舉﹐此屬先天﹐正好探取。若有念而陽始舉﹐此屬後天﹐正宜降伏。乃不降伏﹐而反去行淫﹐非猛火添油薪而何﹖斯時也﹐元神不能作主﹐盡是識神用事﹐則元精必成濁精矣﹐欲其不滲漏不走泄也﹐吾不信也。此痛斥試劍者之非。

陽舉風吹引尾閭﹐數次不散起周天﹔

三十六次陽火進﹐陰符接用廿四全﹔

試問塵世修眞者﹐此法考自何仙傳﹖

陽舉引風吹散﹐正法也。若陽不息﹐自有祕訣。行小術者﹐乃起小周天三十六﹐從尾閭至夾脊上玉枕至泥丸而止﹐此爲進陽火﹔又從泥丸下十二重樓﹐聽其自落﹐如此者二十四次﹐此爲退陰符。接用從右圈左三十六﹐從左圈右二十四﹐以合周天之數。行畢﹐凝神打坐﹐謂之沐浴﹐謂之補閏。余不知周天甚活﹐拘拘數之﹐將心意盡於外功﹐神何能安﹖丹何能結﹖亦徒勞無功耳。此言小術之﹐當戒。

滚轆圓圖轉胸前﹐妄說傳自兩口仙﹔

彊用方術把性煉﹐未識眞性是先天﹔

仙佛傳下安神法﹐妙無作爲聽自然。

滚轆圖者﹐默大圈於胸前﹐以大圈轉爲小圈﹐將性束縛﹐謂之煉性﹐此方術也。豈呂祖而傳此乎﹖其誣呂祖也實甚。蓋眞性極虛靈﹐成仙成佛皆是此性。如默一圈可以束性﹐卽默一圈可以束仙佛矣。此理易明﹐不待智者能辧﹐何竟墮諸術中而不覺也﹖仙佛傳下安神之法﹐卽煉性之法。妙合自然﹐不假彊爲﹐自能使性圓明以成大道。吾隨古佛巡查﹐所以旁門小術不少﹐特載於書﹐免誤後學。

右➀定一弟子譚仙敬注

➀原文爲豎排版﹐故以上文字爲右側。以後文中「右」均爲此種情況﹐不再一一標注。

無量度世古佛﹝四首﹞

朝朝面東口朝天﹐鼓起眼睛聳著肩﹔

吐盡濁气納淸气﹐脫胎換骨返童顏﹔

那知戾風入臟腑﹐下田臌脹命難延。

納气之術﹐晨早向東﹐鼓眼聳肩﹐以大口吸之﹐將淸气納於內﹐濁气吐於外﹐謂可成仙成佛。那知遇著戾气積於五臟六腑﹐久之﹐下田臌脹﹐胸前壅塞﹐竟自有脹死者。噫﹗求道無法死於非命﹐可笑亦可憐矣﹗

癡人妄想做神仙﹐忍渴不飲饑不餐﹔

自成餓鬼三塗墮﹐反望飛升大羅天﹔

許多聰明被此誤﹐意魔一起外魔纏。

渴則飲﹐饑則食﹐養生之理也。

修道者﹐元气充溢﹐煙火可絕﹐然而不飲﹑不渴﹑不食﹑不饑﹐方成神仙。乃竟有求仙癡人﹐閉門靜坐﹐不講修眞妙法﹐而徒忍饑忍渴﹐𨿽餓死而不辭。信如斯言﹐而凡世之饑而死者﹐不皆列仙籍乎﹖吾見許多聰明之士﹐竟爲旁門所誤﹐此蓋癡心妄想﹐意魔一起﹐而外魔卽將命索之矣。癡人早尋眞師可也。

無端種火妄添油﹐鼻吸淸气向外求﹔

引上泥丸雙關止﹐逆而行之下重樓﹔

無火弄火復止火﹐枉費精神到白頭﹗

世有種火添油之法﹕以鼻吸天地之淸气﹐用意引上泥丸﹐至雙關而止﹐復由雙關轉上泥丸﹐過上雀橋﹐咽下十二重樓﹐至中田而止。本無邪火就是好事﹐而乃故意弄火﹐復又止火﹐是何法也﹖是何道也﹖誤用精神﹐𨿽至白頭﹐猶是有生死的凡夫。其於金丹大道全未夢見﹐盲修瞎煉何益。

最厭盲師冒仙才﹐五龍捧聖任意猜﹔

橐龠出鑪誇絕技﹐物塞大便更癡呆﹔

詐人財物誤性命﹐死受冥刑生受災。

此法出自方士。當陽舉之時﹐卽鼓巽風猛烹急煉。若不散﹐凝神交戰一二候﹐以五指捧腎緊握龍頭如手淫一般﹐名爲橐龠出鑪。用撮﹑舐﹑吸﹑閉四字訣﹐將非法所成之濁精﹐從三關逆上泥丸吞入黃庭﹐接起周天﹐圈左圈右共六十次。又有謂﹕「大藥過關之時﹐必用木器緊將大便抵塞﹐以防走丹。」蓋大藥過關下雀橋﹐自有路徑衝入尾閭直上﹐與大便何相干涉﹖而乃妄以酷刑處已哉。此二法盲師視爲祕訣﹐詐人財物﹐戕人性命。玄門壞到這步田地﹐則生前豈能免大災﹐死後豈能逃冥刑乎﹖修士急宜猛省﹗

右純精弟子張仙敬注

水祖﹝一首﹞

身藏仙丹藥最靈﹐何勞奇方身外尋﹖

金石妄服多虧損﹐紫河車味臭難聞﹔

更有下愚無知輩﹐自食敗精類畜牲。

身中元气卽是仙丹﹐不意旁門野道﹐竟於身外尋求奇方。或煉金石服之﹐自速其死﹔或將紫河車食之﹐同類相殘。尢可恨者男女交媾後﹐自舔敗精﹐此與牛﹑馬﹑狗﹑豬何殊﹖謂食敗精而可成仙﹐則牛﹑馬﹑狗﹑豬不亦盡上天堂乎﹖此由丹書服食二字誤之也﹐看書固要明理﹐尋師尢要有識。

右大覺靈光仙敬注

大覺慈眞一化天地羣生佛﹝二首﹞

欲使周身骨節通﹐自誇搬運是神功﹔

龜首系纏龜難死﹐龍頭顚倒龍愈雄﹔

還有名爲八段錦﹐一切蠻幹似癲瘋。

欲使周身骨節通﹐自誇搬運是神功。

吸气一口運至下田﹐從兩腳至膝至腳背﹐轉入湧泉穴﹔又從腳後跟至腿後﹐上陽關透過雙關夾脊﹐上兩膀至手背翻入手心﹔又從手彎至後頸﹐上玉枕至泥丸﹐下雀橋接下十二重樓﹐落於丹田﹐爲一周天。

龜首系纏龜難死﹐

睡時用長帕將陽具包裹﹐以繩纏起﹐然後將帕與繩從背後系於頸上﹐側睡防陽舉走丹。

龍頭顚倒龍愈雄。

此法亦用長帕與繩將陽具包纏﹐從當門系於頸後﹐以上頭對下頭﹐兩目緊緊瞧著。

還有名爲八段錦﹐

搖頭擺尾拭腹﹐從上而下三十六次﹐叩齒三十六次﹐津液咽下﹐兩手叉腰﹐周身故意擺動﹐兩手掄拳用力如打人狀﹐將頭左掉右掉反視兩腳後跟﹐以兩腳尖立地﹐十指相對上齊眉下齊地﹐名周公禮。獨腳站立用力舒腿﹐行畢﹐累了仰天出三口大气﹐名吐五濁气﹐每日飯後如此﹐困倦亦如此。

一切蠻幹似癲瘋。

一切旁門蠻幹已極﹐好似癲了瘋了一般。行之者﹐亦欲卻病延年﹐亦欲成仙成佛﹐吁﹗實可笑也。

點石成金鐵成銀﹐黃白僞術惑貪人﹔

創造丹室與丹器﹐妄說萬兩始能成﹔

豈知修煉在心性﹐不分富貴俱可行。

點石成金鐵成銀﹐黃白僞術惑貪人。創造丹室與丹器﹐妄說萬兩始能成。

以黃白術惑人者﹐謂此丹煉成可以點石成金﹐點鐵成銀。於是徧訪貪污之人﹐勸伊出銀﹐或數百兩﹑或數十兩﹐約湊數千之譜﹐始可興工煉丹。有丹可點金銀﹐從心所欲﹐拿來創造極華麗之丹室﹐極精巧之丹器﹐以及鮮衣﹑美食﹑服役﹑待從﹐皆賴此丹點之以足用。此騙局也﹐人多墮此計。

豈知修煉在心性﹐不分富貴俱可行。

人各有心﹐人各有性﹐不分富貴﹐得法修之俱能有成﹐安用黃白術爲哉﹖安用丹室丹器﹐一切華美爲哉﹖貪人其深思焉可。

右如意眞金佛敬注

彩雲琉璃佛﹝一首﹞

手捧腎囊拭下田﹐九九陽數左右全﹔

蘇秦背劍眞難過﹐懷中抱月笑溫丹﹔

反躬曬肚情更苦﹐自投羅网太迂酸。

手捧腎囊拭下田﹐九九陽數左右全。

以左手捧腎囊﹐右手拭下丹田八十一次﹔右手捧腎囊﹐左手試下丹田八十一次。

蘇秦背劍眞難過﹐

此法用一蛾眉樹﹐改成蛾眉板﹐憑著壁頭以拱處抵背﹐將發系在板上﹐上捆右腳﹐下捆左腳。動作不得﹐動必傾跌﹐然後將財物盜去﹐將婦女污辱。

懷中抱月笑溫丹。

此法當寒冷之時﹐用銅瓶裝開水放在臍上﹐兩手捧著﹐名爲溫丹。

反躬曬肚情更苦﹐

此法用極灣之木拱起﹐仰臥其上﹐名爲曬丹。

自投羅网太迂酸。

這些旁門﹐本不近情﹐愚人多爲所弄﹐自投羅网﹐何其迂也﹗

右樹堂弟子糾查神敬注

太極源淸佛﹝一首﹞

目注臍下一寸三﹐此系臭囊怎結丹﹔

毛際外腎俱無益﹐妄安鼎鑪指玄關﹔

周身孔竅的眞處﹐毫釐稍差隔天淵。

目注臍下一寸三﹐此系臭囊怎結丹。

臍下一寸三分﹐此處極虛﹐此處極臭﹐謂結丹在此﹐亦妄人也。

毛際外腎俱無益﹐妄安鼎鑪指玄關。

有觀毛際者﹐有觀外腎者﹐然眞鼎眞鑪俱不在是﹐觀之何益﹖

周身孔竅的眞處﹐毫釐稍差隔天淵。

周身穴道﹐不得眞傳﹐終屬疑似﹐切勿自恃。

右鑑察神張佑敬注

淸風古佛﹝一首﹞

三千六百旁門﹐難以一一指明﹐凡有作爲皆假﹐淸淨自然乃眞。

萬殊歸於一本﹐三乘約於一心﹐以我練我最妙﹐長生火內生金。

邪正昭然若揭﹐何去何從有憑﹐果能棄邪歸正﹐定許白日飛升。

三千六百旁門﹐難以一一指明﹐凡有作爲皆假﹐

旁門甚多﹐難以書之竹帛﹐故以凡有作爲該之。

淸淨自然乃眞。

淸淸淨淨﹐自自然然﹐乃是先天大道﹐乃可成仙﹑成佛。

萬殊歸於一本﹐

以一「性」字了之。

三乘約於一心。

以一「心」字了之。

以我練我最妙﹐

形神俱妙。

長生火內生金。

金﹐陽也﹐生於長生火內。

邪正昭然若揭﹐何去何從有憑。

一部仙佛眞傳﹐或邪或正﹐言之了了﹐觀者猶不知棄取耶。

果能棄邪歸正﹐定許白日飛升。

棄邪歸正﹐仙佛度人之心也。此首結通部。

右救劫天尊敬注

孫不二元君傳述丹道祕書

玉淸胎元內養眞經

寶神元臺眞君下傳

爾時太上老君因朝。

元始上帝告太上曰﹕精虛則炎上﹐气虛則下走。陰陽各行於水火﹐金木不成於夫婦。是故下土之人﹐眞气日衰﹐陰邪日戾﹐殘其本壽﹐精神不全﹐淪爲下鬼。我嘗受汝胎元妙道﹐以外玄牝合內玄牝﹐以外眞神補內眞气﹐聚集天之萬寶﹐養我胎之元精﹐使神生於胎﹐气戀於神﹐心君潛禦﹐气息調勻﹐萬神敬禮﹐羣魔束形﹐汝當教其兆民﹐先學定心。心定气住﹐气住神全﹐神全形固。綿綿若存而不息﹐用之不窮而見功。谷神不死﹐合我眞宗。我湣世人外爲酒色之所賊﹐內爲思慮之所縈﹐惟貪名利﹐消落精神﹐戀著粉屍﹐巧笑娥眉﹐逐外忘本﹐崩我靈基。使坎離壞散﹐致魂魄流離﹐兒女成列﹐形骸漸衰。爲一棺之聚土﹐失天地之眞機﹐良可悲乎﹗

汝勸世人先持小戒﹐以至大戒﹔先學息心﹐漸入無爲。因定生明﹐因明悟道。上品之人﹐以粗易細﹐成光明身﹐居淸靜天﹐壽命無量。中等之人﹐延年住身﹐補復胎元﹐不致夭傷。下品之人﹐遠離情欲﹐淡薄利名﹐歸向眞風﹐順行聖教。汝當以我妙語﹐分千萬形﹐周流教化﹐漸漸接引﹐捨邪歸正﹐去濁畱淸﹐證無上道。

是時﹐太上老君恭奉聖訓﹐卽與紫光天母各化其形﹐爲塵沙眾﹐分身世界﹐普度有情。未久之間﹐上界萬二千天﹐於蓮華中化生無量天人﹐各各乘空﹐詣玉淸境﹐面對眞尊而說頌曰﹕

無上神父﹐開大方便。戒敕太上﹐紫光天母。化形下方﹐廣度我輩。並因戒定﹐咸得上生。獲意生身﹐證無上道。我等變化﹐百千萬身﹐身具萬古﹐贊揚玄德﹐百千萬劫﹐亦未能盡。巍巍功德﹐不可窮詰。我等信受﹐將何補報﹖誓發大願﹐於未來劫。復度有情﹐惟此一心﹐是名報德。

無量天人說是妙頌﹐各以天華寶香散虛空中﹐而爲供奉﹐遙望眞尊﹐百禮而退。

玉淸胎元內養眞經終

玉淸無上內景眞經

大羅眞天元天大聖後紫光天母下傳

爾時。

元始至眞大聖化生開天﹐以大神通力﹑大智慧力結造世界﹐配合陰陽﹐主張造化﹐先於大梵眞天玄空之中﹐化諸外像﹐以表內景﹐而分九气爲東方木精之色﹐結成九气丈人而君主之﹐在人爲肝爲魂。次分七气爲西方金精之色﹐結化七气丈人而君主之﹐在人爲肺爲魄。次分三气爲南方火精之色﹐結化三气丈人而君主之﹐在人爲心爲神。次分五气爲北方坎精之色﹐結化五气丈人而君主之﹐在人爲腎爲精。四方餘气﹐水火金木分布中央爲黃庭之色﹐結化一气丈人而君主之﹐在人爲脾爲思。五臟含識﹐共具十眞。十眞之英能成九轉﹐聚爲丹藥﹐散爲甘露﹐周旋上下﹐煉養百骸﹐沐濁畱淸﹐消陰鑄陽﹐復我太初﹐保我大全﹐出於昆侖﹐入於太淵﹐引其龍變﹐經於虎城﹐四气和合﹐成我至眞﹐衰殘易盛﹐耄耋還嬰﹐朽容再鮮﹐白髮重靑﹐韻如鐘發﹐身如羽輕﹐盡更凡骨﹐飛升上淸。世之學士﹐立戒持定﹐而生智明﹐以其三力永保﹐億年履輕淸之气﹐運定變化﹐以超仙也。左右二玄無極眞宰﹐以我此道廣布天人﹐使其捨離無常之業﹐而入眞一之妙﹐不老不死﹐湛寂常存。

元始尊眞於其七竅﹐放大光明﹐照無量土﹐萬二千天﹐百億人界﹐各以自力散香雨華而爲共奉﹐莫不欣悅﹐鹹悟本心。爾時玉淸化宮於空玄中﹐忽見寶月光明﹐照映內外十虛。寶月之中﹐包含紫气﹐之內有一嬰兒﹐坐寶華臺口放金光﹐發大玉音而說偈曰﹕

一心生正定﹐萬象自然陳。逐方分五气﹐五气孕一靈。一靈通變化﹐結煉本來眞。本眞非有相﹐非有亦非無。兆能通此理﹐方悟攝塵珠。

玄空之中﹐月光之內﹐玉嬰演教。天上天下﹐一時皆聞。莫不慧海湛然﹐業山摧毀﹐反觀內照﹐永契道眞。仰望聖光﹐作禮而去﹐敬信奉持。

玉淸無上內景眞經終

大道守一寶章

衡嶽眞子傳。又名爲《玄珠心鏡》

道無爲﹐無不爲。可心證﹐非智知。何謂知﹖何謂證﹖智遺智。

【注﹕】言旣知之後﹐宜遺智慧﹐晦迹韜光。

證虛應。

【注﹕】言守空虛無爲﹐久而神效﹐如響應聲也。

應無從﹐

【注﹕】言自然而然。

心乃通。

【注﹕】心空無爲﹐久卽明道﹐明道則神通。

通於一﹐萬事畢。一爲根。

【注﹕】一爲大道根元。

事爲門。

【注﹕】得一之元﹐卽《太上心印》所謂事也。

事歸一﹐一常存。

【注﹕】言守一之事﹐功成歸一炁﹐卽身與虛無﹐自然無形﹐一炁常存矣。

存莫有﹐假言守。

【注﹕】言一炁常存自身﹐莫令有气。守者﹐假言守耳。

守虛無﹐自長久。

【注﹕】言但守虛無﹐自然形神與道長久也。

大道守一寶章終

守一詩

範陽盧陲眞姑傳崔少玄本

得一之元。

【注﹕】《道德》言﹕知白守黑。學道君子﹐旣知其白﹐須守其黑。陰炁黑也。初守黑之時﹐身中黑如漆相似。守之不已﹐黑气日消﹐陰符消盡。純陽白气﹐內明當明之時﹐閉目收視﹐自見五臟宮室﹐自見三萬六千血脈﹐神靈漸至﹐出有入無﹐分身千億﹐是名得一之元。守一之人﹐但能虛其身﹐空其心﹐常守空虛﹐內凝神思﹐元始妙气自然歸流於守一人身中﹐主持性命。

老君告文始先生曰﹕吾思此道﹐本出杳冥。杳冥者﹐守黑也。卽守一也。蓋靜定日久﹐天光內燭﹐脫身殼中﹐收視內觀﹐形貌如然。此時外卽光焰周身﹐內則分身千萬﹐此崔女守一詩之妙也。

太上說《心印》曰「眞人巾金巾。」此五字﹐乃玉晨君之心印也。老君以此傳與文始先生。守此心印﹐卽是守一之元也。卽是入道之門。上聖高眞﹐未有不從此而入者。要而言之﹐守一之元﹐卽是守空無寂寂中元神也。一之元不可見者﹐象罔是也。一之元可得者﹐元珠是也。

匪受自天。太老之眞。

【注﹕】老或作無。

無上之仙。光含影藏。

【注﹕】此言得一之元﹐須精誠守神﹐積功煉形﹐冥心無心﹐冥身無身。內不分己身﹐外不分天地﹐久則骨肉亦化爲純陽精气。陰气內消﹐始覺天光內照﹐煥然照蛻身之中﹐天光旣合於內﹐形影滅藏於外也。

形於自然。

【注﹕】此言光含影藏﹑神凝空寂中﹐忽然呈形。此乃天仙之姿﹐出於自然﹐非尋常之身也。

眞安匪求。

【注﹕】衡嶽眞子注云﹕此言道成﹐形凝身中﹐非智巧所能求。但須冥心無心﹐冥身無身。若苟有身心﹐卽神不凝矣。

神之久畱。

【注﹕】棲眞子王損之注云﹕眞胎所安﹐只藉凝思於內﹐元神久畱耳。昔老君告文始先生曰﹕人能畱神於身內﹐知而抱玄﹐歲月堅久﹐其神久畱﹐久畱方凝成神仙。

衡嶽眞子注云﹕守一功至則神凝﹐眞形安在我子宮之中。子宮卽气海﹑血海也。眞安在子宮﹐名曰神之久畱。必須積公堅苦﹐歲月深遠﹐方得成形。《西升經》云﹕藏人於人而不出﹐藏身於身而不現﹐然後天道盛矣。旨哉言乎﹗又曰﹕無心之心﹐無身之身﹐是謂道人。

美淑則眞。

【注﹕】此言守一之久﹐則陽和之气照燭一身﹐猶如燈燭﹐朗朗然﹐了明無物﹐陰气盡消﹐眞形更眞。

體性剛柔。

【注﹕】此言無形妙法﹐眞如法身﹐能剛能柔。柔謂攬之不盈手﹐剛謂貫串金石。

丹霄碧墟﹐上聖之儔。

上守一詩終。

孫不二元君坤元經

爾時元君在華陽洞天﹐與諸天延那仙姑﹐十二溪女﹐說坤元妙經。

曰﹕天陽地陰﹐天動地靜﹐干行坤順﹐元亨利貞。乾道成男﹐坤道成女。獨陰不長﹐獨陽不生。剛柔得其中庸﹐水火始能旣濟﹐孕生萬物。蓋載蒼生﹐慈忍無爭﹐敬順輔相。是故居母道之仁﹐爲後元之配﹐致功論化﹐其道一焉。

自辟乾闔坤以來﹐有聖母﹑有後土﹑有天姆﹑有女媧﹑有斗母﹑有佛母﹑有元君﹑有王母﹑有仙姑﹑有玉女﹐至於麻姑﹑天妃﹑天女﹑玄女﹑無極女仙﹑女菩薩﹑比丘【丘】尼﹑那延溪女﹑紫姑﹑湘妃﹑洛神﹑巫女﹑電母﹑靑娥﹑素女﹑織女﹐皆以坤元柔順﹐修眞得道﹐證明高果﹐是與天元同气不二。今善女人﹐各具坤元﹐咸能入道﹐俱以修力﹐可證極樂妙果﹐萬劫常存。若以己身﹐礙漏難修﹐則其心原無走漏﹐汝何自蔽﹖無始以前﹐何有色相﹖何有身迹﹖惟一惟空﹐原無二心。汝何修身﹖汝何棄心﹖如能返思其原﹐更有修眞捷徑。我今爲汝女眾﹐說是捷徑。汝當諦聽。

夫乾道動﹐坤道靜﹐欲修性命﹐務須從靜。汝今原靜﹐又何以修﹖坤道濁﹐乾道淸﹐欲修性命﹐務須從淸。惟能以濁修淸﹐是以入道證果。吾今爲汝說是修淸之道。夫淸濁𨿽別於形質﹐而本元出自心神﹐汝欲心淨神淸﹐務修其性﹐能悟修性﹐便是立命﹐汝能悟者﹐卽是汝性。汝性非性﹐汝心非心。心卽是心﹐性卽是性。性非汝心﹐心非汝性。若問汝性﹐性卽說性。若問汝心﹐心卽說心。心無所心﹐性無所性﹐亦非無性﹐亦非無心。性亦非心﹐心亦非性。性無有心﹐心無有性。性本無心﹐心本無性。心若有性﹐卽非道心。性若有心﹐卽非道性。道性我性﹐道心我心﹐是眞實性﹐是妄想心。性若眞實﹐卽見道性。心若妄想﹐卽非道心。𨿽曰道心﹐又有云說﹐名何云心﹖有肉團心﹑有虛靈心。此虛靈心﹐是名何心﹖是眞道心﹐是眞實心。彼肉團心。是名何心﹖是非道心﹐是妄想心。汝能剔肉團心爲虛靈心﹐悟非道心爲眞道心﹐破妄想心爲眞實心﹐加以勇猛心﹐精進心﹐除卻煩惱心﹐礙障心。惟礙障心是執著﹐故欲除執著﹐務加金剛心﹐虛空心﹑死了心﹑不動心﹑智能心﹑堅固心﹑圓滿心﹑成就心﹑菩提心﹑慈悲心﹑歡喜心﹐如是諸心﹐是名道心。能名【明】道心﹐心卽是道。若入是道﹐務守是心。若遇色相﹐如如弗動﹔若遇患疾﹐如如不變﹔若遇霹靂﹐如如不驚﹔若遇是非﹐如如不亂﹔若遇刀斧﹐如如不懼﹔若遇死亡﹐如如不壞。惟是不壞﹐卽是不死﹐惟是不死﹐卽是道心。惟是道心﹐卽是修道。惟是修道﹐卽是修性。性若無明﹐非是眞性。捨此眞性。更何有心﹖捨此眞心﹐更何有道﹖是故神通智慧﹐皆從心道而生﹔淸靜虛靈﹐皆自性道而出。三寶一而無二﹐四大總是幻空。務向濁處存淸﹐惟自靜中防動。能防其動﹐卽明其性﹐能明其性﹐卽守甚【其】心。心若常修﹐六賊難入﹐惺惺覺察﹐五蘊何來﹖智能光明﹐恍朗煉【純】和﹐性明命立﹐以鉛制汞﹐賴土成功。以汞投鑪﹐幽潛眞默﹐煉形化炁﹐煉气歸神﹐煉神還虛﹐卽是本來﹐又何劫之不存﹖何果之不證﹖何身之有漏﹖何心之有障﹖何道之有二哉。汝善女人﹐又何疑之不修哉﹖

於是元君說是經巳﹐告諸仙眾﹐吾今所說不二之旨﹐吾曾拜受於玄女元君﹐貞一坤元﹐無上妙道﹐爲汝善女人道海津梁。卽有善男子﹐亦不離是。吾今恐汝暗昧疑退﹐再說偈曰﹕

男女本一炁﹐淸濁動靜異。女人欲修眞﹐切使眞元聚。

陰中有元陽﹐存淸勿以棄。明此色與欲﹐本來無所累。

屏除貪嗔癡﹐割斷憂思慮。去濁修淸性﹐不墮諸惡趣。

靜寂守無爲﹐我卽男子具。無無無其形﹐有有有無【其】意。

內視色聲空﹐絲毫無沾滯。仗土爲坤基﹐一陽本自地。

鉛汞固不同﹐炁神無二義。渺渺空靈心﹐心神能爲制。

一炁返春和﹐飛出雲霄去。偕汝太淸遊﹐是曰眞如偈。

元君說是偈已﹐諸天延那天女﹐十二溪仙﹐香雨散花﹐寶珠纓絡﹐洞章飛舞﹐歡喜信受﹐贊嘆希有﹐禮謝而退。

附注﹕元君姓孫氏﹐道號不二﹐寧海人也。生於宋徽宗宣和元年﹐己亥正月初五日。幼適丹陽馬宜甫﹐生三子。重陽以分梨十化﹐夫婦同修﹐道成夫婦同升。二月二十九日沖舉﹐封淸靜淵眞玄虛演正順化元君﹐七眞之一也。

孫不二元君女功內丹次第詩

孫仙姑名不二﹐號淸靜散人﹐馬丹陽之妻也。丹陽手垂過膝﹐額起三山﹐嘗作詩云「抱元守一是功夫﹐懶漢如今一也無。終日銜杯暢神思﹐醉中卻有那人扶。」眾莫曉其故。忽有道人自稱重陽子﹐來化丹陽﹐洎仙姑入道﹐進瓜﹐從蒂食起﹐問之﹐曰「甘向苦中求」。又問﹕「何來﹖」曰「不遠千里﹐特來扶醉人。」丹陽異之。夫婦事師甚謹﹐起全眞庵於南園﹐數年後﹐師【攜﹖】丹陽西遊﹐居昆侖山煙霞洞﹐姑在家勤行所傳。後年五十﹐復從鳳仙姑遊洛陽﹐六年道成﹐書頌云「三千功滿起【超】三界﹐跳出陰陽包裹外﹔隱顯縱橫得自由﹐醉魂不復歸寧海。」書畢﹐趺坐而化。乘雲過昆侖﹐俯告丹陽曰「余於蓬島待君。」於是丹陽卽書頌曰「長年六十一﹐在世無人識﹐烈雷一聲﹐浩浩隨風逸。」遂擲筆上升。

第一收心

吾身未有日﹐一气已先存﹔似玉磨逾潤﹐如今煉豈昏﹖

掃空生滅海﹐固守總持門﹔半黍虛靈處﹐融融火候溫。

第二養气

本是無爲始﹐何期落後天﹔一聲才出口﹐三寸已司權﹔

況被塵勞耗﹐那堪疾病纏﹔子肥能益母﹐休道不回旋。

第三行功

斂息凝神處﹐東方生气來﹔萬緣都不著﹐一气復歸臺﹔

陰象宜前降﹐陽光許後栽﹔山頭並海底﹐雨過一聲雷。

第四斬龍

靜極能生動﹐陰陽相與模﹔風中擒玉虎﹐月裏捉金烏﹔

著眼氤氳候﹐畱心順逆途﹔鵲橋重過處﹐丹气復歸鑪。

第五養丹

縛虎歸眞穴﹐牽龍漸益丹﹔性須澄似水﹐心欲靜如山﹔

調息收金鼎﹐安神守玉關﹔日能增黍米﹐鶴髮復朱顏。

第六胎息

要得丹成速﹐先將幻境除﹔心心守靈藥﹐息息返干初﹔

气復通三島﹐神忘合太虛﹔若來與若去﹐無處不眞如。

第七符火

胎息綿綿處﹐須分動靜機﹔陽光當益進﹐陰魄要防飛﹔

潭裏珠含景﹐山頭月吐輝﹔六時休少縱﹐灌漑藥苗肥。

第八接藥

一半玄機悟﹐丹頭如露凝﹔𨿽云能固命﹐安得煉成形﹔

鼻觀純陽接﹐神鉛透體靈﹔哺含須愼重﹐完滿卽飛騰。

第九煉神

生前舍利子﹐一旦入吾懷﹔愼似持盈器﹐柔如撫幼孩﹔

地門須固閉﹐天闕要先開﹔洗濯黃芽淨﹐山頭震地雷。

第十服食

大冶成山澤﹐中含造化情﹔朝迎日烏气﹐夜吸月蟾精﹔

時候丹能采﹐年華體自淸﹔元神來往處﹐萬竅發光明。

第十一辟穀

旣得餐靈气﹐淸泠肺腑奇﹔忘神無相著﹐合極有空離﹔

朝食尋山芋﹐昏饑采澤芝﹔若將煙火混﹐體不履瑤池。

第十二面壁

萬事皆云畢﹐凝然坐小龕﹔輕身乘紫气﹐靜性濯淸潭﹔

气混陰陽一﹐神同天地三﹔功完朝玉闕﹐長嘯出煙嵐。

第十三出神

身外復有身﹐非關幻術成﹔圓通此靈气﹐活潑一元神﹔

皓月凝金液﹐靑蓮煉玉眞﹔烹來玉兔髓﹐珠皎不愁貧。

第十四沖舉

佳期方出谷﹐咫尺上神霄﹔玉女驂靑鳳﹐金童獻絳桃﹔

花前彈錦琵﹐月下弄瓊簫﹔一旦仙凡隔﹐泠然度海潮。

孫不二元君七言絕句

一﹑

不乘白鶴愛乘鸞﹐二十幢幡左右盤﹐偶入書壇尋一笑﹐降眞香繞碧欄幹。

二﹑

小春天气暖風酥﹐日照江南處士家﹐催得臘梅先迸蕊﹐素心人對素心花。

三﹑

資生資始總陰陽﹐無極能開太極光﹐心鏡勤磨明似月﹐大千一粟任昂藏。

四﹑

神气須如夜气淸﹐從來至樂在無聲﹐幻中眞處眞中幻﹐且向銀盆弄化生。

五﹑

蓬島還須結伴遊﹐一身難上碧巖頭﹐若將枯寂爲修煉﹐弱水盈盈少便舟。

六﹑

養神惜气以持盈﹐喜墜陽兮怒損陰﹐兩目內明馴虎尾﹐朦朦雙耳聽黃庭。

七﹑

荊棘須教發黃芽﹐性中自有妙蓮花﹐一朝忽現光明象﹐識得渠時便是他。

孫不二女功內丹次第詩注

陳攖寧

孫不二女功內丹次第詩注凡例

一﹑原詩十四首﹐辭句雅馴﹐意義渾涵﹐乃丹訣中之上乘﹐故全錄於篇端﹐以便學者誦習。

按﹕七言絕句七首﹑孫不二元君內丹次第詩﹐錄於《孫不二元君內丹次第詩》篇中﹐此文中不再重復錄入。

二﹑原詩𨿽標題爲女功內丹﹐然就男女丹訣全部而論﹐其異者十之一二﹐而同者則有十之八九。故男子修仙者﹐亦可於此詩得多少參悟。

三﹑詩中雜用仙家專門術語﹐博學之士﹐尙不易窺其玄奧﹐普通婦女無論矣。不佞此注﹐極力闡揚﹐泄盡隱祕﹐眞口訣已躍躍紙上。至其工夫首尾﹐不能成段說明者﹐則因爲原文所限﹐不得不爾。

又注中多引古語者﹐皆當日信手拈來﹐適合妙諦﹐比自作爲優﹐且免杜撰之嫌。

四﹑注中文字﹐𨿽非白話體裁﹐然已掃除譬諭﹐都爲實語﹐淺顯易明﹐凡國文通順者﹐閱之自易了解。若對此猶有難色者﹐其人恐於仙道無緣。蓋此等無上道妙﹐必須擇根器而授。作詩者意在發揮自己之性情﹐本不求他人之了解﹔作注者志欲流傳高深之學術﹐亦不欲博庸俗之歡迎。故普度之說﹐非本編範圍內事。

五﹑仙家上乘工夫﹐簡易圓融﹐本無先後次第﹐此詩所謂第者﹐就效驗深淺言之耳。若言工夫﹐則自第一首至第十四首﹐皆是一气呵成﹐不可劃分爲十四段落﹐故須前後統觀﹐方能得其綱要﹐幸勿枝枝節節而議之。

六﹑女子修仙﹐除天元服食﹐窒礙難行﹐人元雙修﹐誓不筆錄而外﹐古今來僅此一門﹐堪稱大道。其餘諸家所說﹐壇社所傳﹐名目繁多﹐種類各別﹐不善學者﹐流獘百出﹐縱能善學﹐亦僅可健身延壽﹐無疾而終﹐其去仙道﹐蓋遠甚矣﹗有大志者﹐於此篇宜三致意焉。

七﹑古人學道﹐有從師二十餘年﹐或十餘年者。如陰長生﹑白玉贍﹑伍沖虛之流﹐皆是師與弟子同居一處﹐實地練習﹐隨時啟導﹐逐漸正誤﹐然後能收全功。今人志气浮薄﹐作事無恆﹐所以難於成就。其狡詐者﹐每喜用市儈手段﹐旁敲反激﹐竊取口訣﹐以爲一得口訣﹐立刻登仙﹐不知所得者乃死法耳。而眞正神仙口訣﹐皆從艱苦實驗中來﹐彼輩何曾夢見。敬告讀者﹐若有所得﹐務要小心磨煉﹐努力修持﹐否則得與不得等﹝此種獘病﹐男子最多﹐女子尙少。﹞。

八﹑儒釋道三教﹐白漢以來﹐至於淸末﹐彼此互相誹議﹐優劣迄無定評。君主政體改革而後﹐儒教早已同歸於盡﹐道教又不成其爲教﹐只餘佛教爲碩果之僅存。其中信徒𨿽多﹐而眞實用功者蓋鮮﹐僧尼無論矣。卽一般在家居士﹐所稱爲大善知識者﹐除教人念阿彌陀佛而外﹐別無法門。至於參禪坐香﹑打機鋒﹑看話頭等等﹐因淨土宗盛行﹐已漸歸淘汰。天臺止觀﹐𨿽有入手之法門﹐僅作講經之材料而已﹐從未有人注意於實行修證者。近來又有所謂眞言宗者﹐授自東洋﹐傳於中國﹐學者甚眾﹐每因持誦急迫﹐致令身心不調。

總上四端﹐曰淨土﹐曰參禪﹐曰眞言﹐曰止觀﹐近代佛教之精華﹐盡於此矣。然皆屬惟心的片面工夫﹐而對於惟物的生老病死各問題﹐殊無解決之希望。其所謂一切了脫者﹐都有待於身後﹐而生前衣食之需﹐男女之欲﹐老病之虞﹐皆與常人無異。至其死後如何﹐惟彼死者知之耳﹐吾輩未死者﹐仍難測其究竟也。

況佛教徒之習气﹐每謂惟佛獨尊﹐餘皆鄙視﹐教外諸書﹐槪行排斥﹐𨿽爲宗教家對於教主應有之態度﹐所惜劃界自封﹐因此遂無進步。吾人今日著書﹐乃爲研究學理﹐預奮將來同志諸人﹐實地試驗﹐解決人生一切問題﹐與彼闡揚宗教者﹐用意固有別也。故對於道教之元始天尊﹑太上老君﹑玉皇太帝﹐毫無關系可言。

至若儒釋二教經典﹐及諸子百家﹐遇有可采者﹐亦隨時羅致﹐以爲我用﹐不必顯分門戶。書中於仙佛異同﹐偶依昔賢見解﹐略加論斷﹐𨿽曰掛一漏萬﹐所幸不亢不卑﹐庶免隨聲附和﹐自誤誤人。蓋學者之態度﹐本應如是也。

總之﹐不問是何教派﹐須以刻期見效爲憑據﹐以今生成就爲旨歸﹐苟欲達此志願﹐除卻金液還丹﹐別無他術矣。謹掬微衷﹐敢告同志。

九﹑世間各種宗教﹐其中威儀制度﹐理論工修﹐殊少男女平等之機會﹐獨有神仙家不然。常謂女子修煉﹐其成就比男子更快﹐男子須三年做完者﹐女子一年卽可趕到﹐因其身上生理之特殊﹐故能享此優先之利益。至其成功以後之地位﹐則視本人努力與否爲斷﹐並無男女高下之差﹐此乃神仙家特具之卓識﹐與別教大不同者。可知神仙一派﹐極端自由﹐已超出宗教範圍﹐純爲學術方面之事。讀者幸勿以宗教眼光﹐彊爲評判﹐女子有大志者﹐宜入此門。

十﹑我非女身﹐何故研究女丹訣﹖又未嘗預備作世間女子授道之師﹐何故注解女丹訣﹖蓋深恐數千年以來相傳之道術﹐由玆中絕﹐若再祕而不宣﹐此後將無人能曉﹐𨿽有智慧﹐從何入門﹖

世固不乏讀書明理之女士﹐發大願﹐具毅力﹐不以現代人生環境爲滿足﹐不以宗教死後迷信爲皈依﹐務免衣食住行之困難﹐誓破生老病死之定律﹐非學神仙﹐安能滿願﹖是則區區作注之苦心也。﹝男子修仙﹐有太陽煉气術﹐今世尙有知者。女子修仙之太陰煉形術﹐幾於絕傳。因男子做工夫﹐能盡其本分已足﹐不必再問女子之事。故世之傳道者﹐說到女功﹐總不免模糊影響﹐而女界中又少傑出之材﹐更難遇堪傳此術者。從今而後﹐深望繼起之有人也﹞。

孫不二仙姑事略

孫仙姑名不二﹐號淸靜散人﹐寧海縣忠翊幼女﹝寧海屬今山東登州府﹐非浙江省之寧海﹞。金太祖天輔二年生﹐稟性聰慧柔淑﹐父以配馬宜甫﹐生三子。宜甫卽北七眞中所稱馬丹陽眞人是也。丹陽旣師事王重陽﹐故仙姑亦因重陽祖師之種種方便勸化﹐遂遠離三子﹐屏絕萬緣﹐詣金蓮堂祈度﹐密受道要。數年後﹐師挽丹陽西遊﹐居昆侖煙霞洞﹐姑獨畱於家﹐勤修不倦。金世宗大定十五年﹐往洛陽﹐依風仙姑﹐居其下洞﹐後六年道成。時當大定二十二年十二月十九日﹐忽沐浴更衣﹐問弟子天气卓午﹐援筆書頌云「三千功滿超三界﹐跳出陰陽包裹外﹔隱顯縱橫得自由﹐醉魂不復歸寧海。」書畢﹐趺坐而化﹐香風瑞气﹐竟日不散。元至元己巳﹐賜號淸靜淵眞順德眞人﹐道派名淸靜派。

﹝以上采自《續文獻通考》及《登州府誌》﹐並他種記錄﹐若欲知其詳﹐須閱《道藏》中關於北七眞一派之記傳專籍年譜諸書﹞

注解

按﹕女丹訣傳世者﹐現止數種﹐較之男丹經﹐未及百分之一﹐已憾其少﹐且大半是男子手筆。𨿽談言微中﹐終非親歷之境﹐欲求女眞自作者﹐除曹文逸之《靈源大道歌》而外﹐其惟此詩乎。

原詩行世旣久﹐無人作注。余往歲與某女士談道之餘﹐隨時解釋﹐郵寄贈之﹐距今已閱廿稔。舊稿零亂﹐雜於故紙堆中﹐難以卒讀。愛爲檢出﹐重校一過﹐幸無大謬﹐遂錄存之。固不敢自信盡得孫仙姑之玄義﹐但爲後之讀此詩者﹐辟一門徑而已。注中容有未臻圓滿處﹐因欲啟誘初機﹐故卑之毋高論耳。

收心第一

吾身未有日﹐一气已先存﹔

吾人未有此身﹐先有此气。譚子《化書》云「虛化神﹐神化气﹐气化血﹐血化形﹐形化嬰﹐嬰化童﹐童化少﹐少化壯﹐壯化老﹐老化死。」此言順則成人。若達道之士﹐能逆而行之﹐使血化气﹐气化神﹐神化虛﹐則成仙矣。

「一气」者﹐卽先天陰陽未判之气。至於分陰分陽﹐兩儀旣立﹐則不得名爲一气。儒家云「其爲物不二﹐則其生物不測。」亦指先天一气而言。老氏之得一﹐卽得此一气也﹐此中有實在功夫﹐非空談可以了事。

似玉磨逾潤﹐如金煉豈昏﹖

丹家常有玉池﹑金鼎﹑玉兔﹑金烏﹐玉液﹑金液﹐種種名目。大凡言陰﹑言神﹑言文火者﹐則以「玉」擬之﹔言陽﹑言气﹑言武火者﹐則以「金」擬之。意謂玉有溫和之德﹐金有堅剛之象也。然亦偶有例外。

掃空生滅海﹐固守總持門﹔

「生滅海」卽吾人之念頭。剎那之間﹐雜念無端而至﹐忽起忽滅﹐莫能定止。念起爲生﹐念滅爲死﹐一曰之內﹐萬死萬生﹐輪回卽在目前﹐何須待證於身後﹖然欲掃空此念﹐談何容易﹗惟有用法使念頭歸一耳。其法如何﹖卽固守總持門也。

「總持門」者﹐老子名爲玄牝之門﹐卽後世道家所謂玄關一竅。張紫陽云「此竅非凡竅﹐乾坤共合成﹐名爲神气穴﹐內有坎離精。」質而言之﹐不過一陰一陽﹑一神一气而已。能使陰陽相合﹑神气相搏﹐則玄關之體已立。𨿽說初下手要除妄念﹐然決不是專在念頭上做工夫﹐若一切不依﹐一切不想﹐其獘必至﹐毫無效果﹐令人失望灰心﹐是宜熟思而明辧也。﹝紫陽此詩﹐另有一解﹐不在本篇範圍之內。﹞

半黍虛靈處﹐融融火候溫。

「半黍」者﹐言凝神入气穴時﹐神在气中﹐气包神外﹐退藏於密。其用至微至細﹐故以半黍諭之。「虛」者﹐不滯於迹象。「靈」者﹐不墮於昏沈。雜念不可起﹐念起則火燥﹔眞意不可散﹐意散則火寒。必如老子所云「綿綿若存﹐用之不勤。「方合乎中道。「融融」者﹐調和適宜。「溫」者﹐不寒不燥也。

此詩二句﹐言守玄關時之眞實下手功夫﹐維妙維肖。然決不是執著人身某一處部位而死守之﹐切勿誤會。若初學者死守一處﹐不知變通﹐將來必得怪病。

養气第二

本是無爲始﹐何期落後天﹔

順乎自然而無爲者﹐先天之道﹔出於人力而有爲者﹐後天之功。吾人當未生之初﹐本是渾元一气﹐無名無形﹐不覺而陷入於胎中﹐於是有身。旣已有身﹐而大患隨之矣。

一聲才出口﹐三寸已司權。

嬰兒在胎﹐僅有胎息﹐鼻不呼吸。及至初出胎時﹐大哭一聲﹐而外界之空气乘隙自鼻而入﹐於是後天之呼吸﹐遂操吾人生命之權。

其始也﹐吸入之气長﹐呼出之气短﹐而身體日壯﹔其繼也﹐呼吸長短平均﹐身體之發育﹐及此而止。到中年以後﹐呼出之气漸長﹐吸入之气漸短﹐而身體日衰。臨終之時﹐僅有呼出之機﹐而無吸入之機﹐鼻息一停﹐命根遂斷。「三寸」者﹐指呼吸而言。

況被塵勞耗﹐那堪疾病纏。

上言人身生死之常理﹐此言人之自賊其身也。

色﹑聲﹑香﹑味﹑觸﹑法﹐是名「六塵」。勞心﹑勞力﹐皆謂之「勞」。吾人自然之壽命﹐本爲甚短﹐縱不加以戕賊﹐在今世亦甚少有能過百歲者。況麈勞與疾病﹐皆足以傷竭人之元气﹐使不得盡其天年﹐故多有壽命未終而中途夭折者。

﹝或問﹕「六塵之說﹐乃釋氏語﹐何故引以注丹經﹖」答曰「非我之咎﹐原詩已喜用佛家名詞﹐如「生滅」﹑如「眞如」﹑如「舍利子」等﹐皆非道家所本有者﹐不引佛典﹐何能作注﹖」﹞

子肥能益母﹐休道不回旋。

「子」者﹐後天气﹔「母」者﹐先天气。後天气﹐丹道諭之爲「水」﹔失天气﹐丹道諭之爲「金」。按五行之說﹐金能生水﹐是先天變爲後天也。丹道重在逆轉造化﹐使水反生金﹐是由後天返還先天也。

昔人謂爲九轉還丹﹐九乃陽數之極﹐又爲金之成數﹐故曰「九還」﹐非限定轉九次也。先天難於捉摸﹐必從後天工夫下手﹐方可返到先天。後天气培養充足﹐則先天气自然發生﹐故曰「子肥能益母」。「回旋」者﹐卽返還逆轉之謂。

行功第三

斂息凝神處﹐東方生气來﹔

「斂息」者﹐呼吸之气﹐蟄藏而不動也﹔「凝神」者﹐虛靈之神﹐凝定而不散也。「東方」者﹐日出之位﹔「生气」者﹐對於死气而言。古之修煉家﹐行吐納之功者﹐大槪於寅卯二時﹐面對東方﹐招攝空中生气入於吾身﹐借其勢力﹐而驅出身內停蓄之死气。

上乘丹法﹐𨿽不限定時間與方所﹐然總宜在山林淸靜之區﹐日暖風和之侯﹐則身中效驗隨做隨來﹐如立竿見影。果能常常凝神斂息﹐醞釀燻蒸﹐不久卽可由造化窟中﹐采取先天一炁。孔子云「先天而天弗違「。天且弗違﹐而況於人乎﹖況於鬼神乎﹖

此段作用﹐乃眞實工夫﹐非空談﹐亦非理想﹐惟證方知。若問「息如何斂﹖神如何凝﹖處在何處﹖來從何來﹖」旣非片語能明﹐且筆墨亦難宣達﹐須經多次辯論﹐多次實驗﹐又要學者夙具慧根﹐苦心孤詣﹐方可入門。若一一寫在紙上﹐反令活法變成死法。世人性情不同﹐體質各異﹐學此死法﹐適足致疾﹐非徒無益﹐而有害之﹐將何取耶﹖

萬緣都不著﹐一气復歸臺。

昔人云「修道者須謝絕萬緣﹐堅持一念﹐使此心寂寂如死﹐而後可以不死﹔使此气綿綿不停﹐而後可以長停。」「臺」者何﹖靈臺也。靈臺者﹐性也。「一气」者﹐命也。命來歸性﹐卽是還丹。

張紫陽眞入云「修煉至此﹐泥九風生﹐絳宮月明﹐丹田火熾﹐谷海波澄﹐夾脊如車輪﹐四肢如山石﹐毛竅如浴之方起﹐骨脈如睡之正酣﹐精神如夫婦之歡合﹐魂魄如子母之畱戀。」此乃其境界﹐非譬諭也。以上所云﹐可謂形容極致。

陰象宜前降﹐陽光許後栽。

陽火﹑陰符之運用﹐𨿽出於自然﹐但人工亦有默化潛移之力﹐不可不知。自尾閭升上泥丸﹐乃在背脊一路﹐名爲「進陽火」﹔自泥丸降下气海﹐乃至胸前一路﹐名爲「退陰符」。以升爲進﹐以降爲退。

又凡後升之時﹐身中自覺熱气蒸騰﹔及至前降之時﹐則熱气已漸歸冷靜。此以熱气盛爲「進陽火」﹐熱气平爲「退陰符」。

二解𨿽義有不同﹐理則一貫。此中有許多奧妙﹐應當研究。

山頭並海底﹐雨過一聲雷。

呂絕陽眞人《步蟾宮詞》云「地雷震動山頭雨」。《百字碑》云「陰陽生反覆﹐普化一聲雷。」邵康節先生詩云「忽然夜半一聲雷﹐萬戶千門次第開。」鐘離眞人云「達人采得先天气﹐一夜雷聲不暫停。」彭鶴林先生云「九華天上人知得﹐一夜風雷撼萬山。」丹經言雷者甚多﹐不可殫述。其源皆出於《周易》「地雷復」一卦﹐其實則諭先天一炁積蓄旣久﹐勢力雄厚﹐應機發動之現象耳。其气之來也﹐周身關竅齊開﹐耳聞風聲﹐腦後震動﹐眼中閃光﹐鼻中抽搐﹐種種景象﹐宜預知之﹐方免臨時驚慌失措。

然女工修煉﹐欲求到此地步﹐必在月經斷絕之後。而孫詩所云﹐乃在斬龍之前﹐恐難得此效。大約此處所謂雷者﹐不過言行功之時﹐血海中有气上衝於兩乳耳。此气發生﹐丹家名曰活子時。「山頭」諭兩乳及膻中部位﹔「海底」諭子宮血海部位。「雨」諭陰气﹔「雷」諭陽气。

錄者按﹕此注有誤﹐行者修行至此﹐自可體會。

斬龍第四

靜極能生動﹐陰陽相與模﹔

「龍」者﹐女子之月經也。「斬龍」者﹐用法煉斷月經﹐使之永遠不復再行也。若問﹕「月經何以名爲龍﹖」則自唐朝以後﹐至於今日﹐凡丹書所寫﹐及口訣所傳﹐皆同此說﹐當有一種意義存於其間﹐暫可不必詳解。

若問﹕「女子修道﹐何故要先斷月經﹖」此則神仙家獨得之傳授﹐無上之玄機﹐非世界各種宗教﹑各種哲學﹑各種生理衛生學所能比擬。女子修煉與男子不同者﹐卽在於此﹔女子成功較男子更速者﹐亦在於此。若離開此道﹐別尋門路﹐決無成仙之希望。倘今生不能修成仙體﹐束手待斃﹐彊謂死後如何證果﹐如何解脫﹐此乃自欺欺人之談﹐切不可信。

或者謂﹕「旣是月經爲修道之累」必須煉斷﹐則老年婦人月經天然斷絕者﹐豈不省卻許多工夫﹐其成就當比少年者更易﹖」不知若彼童女月經未行者﹐果生有夙慧﹐悟徹玄功﹐成就自然更易。一到老年﹐月經漧枯﹐生機缺乏﹐與童女有霄壤之殊﹐何能一槪而論﹖

法﹐要無中生有﹐使老年天癸已絕者﹐復有通行之象。然後再以有還無﹐按照少年女子修煉成規﹐漸漸依次而斬之﹐斯爲更難﹐豈云更易﹖所以古德勸人「添油宜及早﹐接命莫教遲。」

靜極則動﹐動極則靜﹔陽極則陰﹐陰極則陽﹐乃理气自然之循環﹐無足怪者。《道德經》第十五章

云「孰能濁以靜之徐淸﹖孰能安以久動之徐生﹖」上句言人能靜﹐則身中濁气漸化爲淸气﹔下句言靜之旣久﹐則身中又漸生動機矣。

《道德經》第十六章

云「致虛極﹐守靜篤﹔萬物並作﹐吾以觀其復。」上二句言靜極﹐下二句言生動。「復」卽復卦之復。陰象靜﹐陽象動﹐五陰之下﹐一陽來復﹐亦言「靜極生動」也。

「模」者﹐模範﹐所以成物。「相與模」者﹐蓋言陰陽互根﹐彼此互相成就而不可離之意。

風中擒玉虎﹐月裏捉金烏。

「風」者﹐人之呼吸也。如丹經云「後天呼吸起微風。」又云「吹噓藉巽風。」皆是此意。道書常以「虎」配西方金﹐「龍」配東方木﹔凡言鉛﹑言金﹑言虎﹐都屬一物﹐不過比諭人身中靜極而動之先天陽气而已。

「月」有二義﹕若言性功者﹐則當一念不生時﹐謂之月﹐謂其淸淨無瑕﹐孤明獨照也﹔若言命功﹐則當先天陽气發動時﹐亦謂之月﹐譬如晦朔弦望﹐輪轉不忒也。

「金烏」卽日之代名詞﹐日卽離﹐離卽火﹐火卽汞﹐汞卽神也。當采取先天炁之時﹐須借後天气以爲樞紐﹐故曰「風中擒玉虎」。玉字表其溫和之狀。石杏林眞人曰「萬籟風初起﹐千山月乍圓。」正是此景。

丹道有風必有火﹐气動神必應﹐故呂純陽眞人云「鉛亦生﹐汞亦生﹐生汞生鉛一處烹。」鉛與月﹐諭陽气﹔汞與金烏﹐諭陰神。陽气發生﹐陰神必同時而應﹐故曰「月裏捉金烏」。

著眼氤氳候﹐畱心順逆途﹔

《易》曰「天地氤氳﹐萬物化醇。」蓋「氤氳」者﹐天气下交於地﹐地气上交於天﹐溫和醞釀﹐欲雨未雨﹐將雷未雷﹐所謂「萬里陰沈春气合」者是也。若雷雨旣施﹐則非氤氳矣。

人身氤氳之侯﹐亦同此理。但究竟是如何現象﹖則因有難言之隱﹐不便寫在紙上➀。聰明女子﹐若得眞傳﹐則可及時下功﹐否則恐當面錯過。

𨿽說有自造機會之可能﹐總不若天然機會之巧妙。此時如順其機而行人道﹐則可受胎生子﹔逆其機而行仙道﹐則可采藥還丹。然順逆之意﹐尙不止此。生機外發爲順﹐生機內斂爲逆。生气下行﹐變爲月經爲順﹔生气上行﹐不使化經爲逆。故道書云「男子修成不漏精﹐女子修成不漏經。」

➀「氤氳」指的是春天雪融後萬物復蘇﹐生機漸發之義。在人身說穿了便是說此時女子會覺得莫明春情蕩漾﹐此乃先天一气發動之朕兆﹐但若守不住心神﹐气機下竄﹐而致下陰有水泌出﹐則又落後天矣。若要采回先天﹐又須另加武火烹煎的工夫﹐是多費一道功夫。在當時年代的保守社會﹐這種情況的確有難言之隱。男子气機發動時也會有同樣的情形﹐守不住心神﹐則气機下竄使得陰莖勃起﹐則又落後天。若認此「無欲而起」便是「活子時」﹐那就鬧笑話了。

鵲橋重過處﹐丹气復歸鑪。

《入藥鏡》云「上鵲橋﹐下鵲橋﹔天應星﹐地應潮。」後世丹經言「鵲橋」者﹐皆本於此。凡煉丹之運用﹐必先由下鵲橋轉上背脊﹐撞通玉枕﹐直達泥丸﹔再由上鵲橋轉下胸前十二重樓﹐還歸元海。

「上鵲橋」在印堂山根之裏﹐「下鵲橋」在尾閭會陰之間。丹气轉到上鵲橋時﹐自覺兩眉之間有圓光閃灼﹐故曰「天應星」﹔丹气由下鵲橋上升時﹐自覺血海之中有熱气蒸騰﹐故曰「地應潮」。此言「鵲橋重過」者﹐兼上下言之也。「歸鑪」者﹐歸到黃庭而止﹐黃庭一名坤鑪。﹝按﹕上下鵲橋﹐另有別解﹐此處不具論。﹞

養丹第五

縛虎歸眞穴﹐牽龍漸益丹﹔

「虎」卽气﹐「龍」卽神﹐「眞穴」大約在兩乳之間。「縛虎歸眞穴」者﹐卽上陽子陳致虛所云「女子修仙﹐必先積气於乳房也。」气有先天後天之分﹕煉後天气﹐卽用調息凝神之法﹔采先天气﹐則俟身中有生气發動時下手。

「牽龍」者﹐不過凝神以合於气而已。神气合一﹐魂魄相拘﹐則丹結矣。張虛靖天師云「元神一出便收來﹐神返身中气自回。如此朝朝並暮暮﹐自然赤子結靈胎。」此卽「牽龍漸益丹」之意。此處所謂「龍「﹐與斬龍之「龍」字不同。

性須澄似水﹐心欲靜如山。

張三丰眞人云「凝神調息﹐調息凝神﹐八个字須一片做去﹐分層次而不斷乃可。」凝神者﹐收已淸之心而入其內也。心未淸時﹐眼勿亂閉。先要自勸自勉﹐勸得回來﹐淸涼恬淡﹐始行收入气穴﹐乃曰凝神。然後如坐高山而視眾山眾水﹐如燃天燈而照九幽九昧﹐所謂凝神於虛者﹐此也。

調息不難﹐心神一靜﹐隨息自然﹐我只守其自然而已。

調息收金鼎﹐安神守玉關﹔

張三丰眞人云「大凡打坐﹐須要將神抱住气﹐意系住息﹐在丹田中﹐宛轉悠揚﹐聚而不散。則內藏之气﹐與外來之气﹐交結於丹田﹔日充月盛﹐達乎四肢﹐流乎百脈﹐撞開夾脊雙關﹐而上遊於泥丸﹐旋復降下絳宮﹐而下入於丹田。神气相守﹐息息相依﹐河車之路通矣。功夫至此﹐築基之效已得一半。」又云「調息須以後天呼吸﹐尋眞人呼吸處。然調後天呼吸﹐須任他自調﹐方能調得起先天呼吸﹐我惟致虛守靜而已。眞息一動﹐玄關卽不遠矣。照此進功﹐築基可翹足而至。」

廣成子云「抱神以靜﹐形將自正。無勞汝形﹐無搖汝精﹐乃可以長生。目無所見﹐耳無所聞﹐心無所知﹐汝神將守形﹐形乃長生。愼汝內﹐閉汝外﹐多知爲敗。我守其一﹐以處其和﹐故我身千二百歲﹐而形未嘗衰。」

按﹕調息之法﹐三丰最詳﹐安神之論﹐廣成最精﹐故引以爲注。本詩上句言武火﹐故曰「金鼎」﹔下句言文火﹐故曰「玉關」。

日能增黍米﹐鶴髮復朱顏。

《金丹四百字》云「混沌包虛空﹐虛空括三界﹐及尋其根源﹐一粒如黍大。」又云「一粒復一粒﹐從微而至著。」此卽「日能增黍米」之意。質而言之﹐不過漸采漸煉﹐漸凝漸結而已﹐非有黍米之象可尋也。

參同契云「金砂入五內﹐霧散若風雨。燻蒸達四肢﹐顏色悅澤好。發白皆變黑﹐齒落生舊所。老命復丁壯﹐耆嫗成奼女。改形免世厄﹐號之曰眞人。」卽此詩末句之意。

或謂﹕「頭有白髮﹐面似嬰兒﹐是謂鶴髮復未顏。」此言誤矣。修煉家若行先天功夫﹐𨿽白髮亦必變成黑髮。苟發白不變﹐僅面容紅潤﹐此乃後天之功﹐或行采補之術耳﹐神仙不如是也。世俗所謂仙人「鶴髮童顏」﹐乃門外語。

胎息第六

要得丹成速﹐先將幻境除﹔

「幻境」卽世間一切困人之環境﹐窘迫萬狀﹐牽纏不休﹐至死未由自拔﹔待到來生仍復如此﹐或尙不及今生。故修道者﹐必須設法斷絕塵緣﹐然後方收速效。世有學道數十年﹐毫無進步者﹐皆未脫俗累之故。

今按﹕前解𨿽是﹐然非幻境本義﹐因對初學說法﹐故淺言之耳。其實所謂「幻境」者﹐乃身中陰魔乘機竊發之種種景象﹐或動人愛戀﹐或使人恐怖﹐或起嗔恨﹐或感悲傷﹐或令人誤認爲神通﹐或引人錯走入邪路﹐甚至神識昏迷﹐自殘肢體﹐偶有見聞﹐妄稱遇聖﹐凡此等類﹐皆是幻境﹐必宜掃除。不經法眼﹐終難辧別﹐所以學者要從師也。世有學道數十年﹐毫無魔障者﹐皆未曾實行之故。

心心守靈藥﹐息息返干初。

「靈藥」卽是妙有﹐妙有卽是眞息。「心心守靈藥」者﹐心依於息也。「乾初」卽是眞空﹐眞空卽是道心。「息息返干初」者﹐息依於心也。

初學修煉﹐𨿽能心息相依﹐然爲時不久﹐又復分離。至於胎息時﹐則心心息息長相依也。

「乾初」者﹐指乾卦未畫之初﹐非謂乾之初爻。《明道篇》云「觀乾未畫是何形﹐一畫才成萬象生。」然則乾初者﹐豈非大極陰陽未判之象乎﹖

气復通三島﹐神忘合太虛﹔

「三島」者﹐比諭人身上﹑中﹑下三丹田。老子曰「歸根曰靜﹐靜曰復命。」卽「气復」之義。人身本自太虛中來﹐一落色相﹐則有障礙﹐而不能與太虛相合。惟有道者﹐能忘一切色相﹐色相旣除﹐則與太虛相合矣。

天隱子者﹐道家之流也﹐其言曰「人之修眞﹐不能頓悟﹐必須漸而行之。一曰齋戒﹐澡身虛心﹔二曰安處﹐深居靜室﹔三曰存想﹐收心復性﹔四曰坐忘﹐遺形忘我﹔五曰神解﹐萬法通神。」全篇約千餘言﹐未能畢錄﹐此其綱領也。又司馬子微《坐忘論》亦可讀。此等功夫甚難﹐非朝夕可至﹐然有志者事竟成﹐惟視人之毅力如何耳。

若來與若去﹐無處不眞如。

「眞如」者﹐佛家之名詞。佛典云「如來藏含有二義﹐一爲生滅門﹐一爲眞如門。」心無生滅﹐卽眞如矣。若背眞如﹐卽生滅矣。又云「眞謂眞實非虛妄﹔如謂如常無變易。」

符火第七

胎息綿綿處﹐須分動靜機﹔

陰符陽火﹐气機動靜﹐前數段工夫已有之﹐不必定在胎息後也。但未到結丹地步﹐其气之動﹐常有上衝乳頭之時﹝男子則下衝於生殖器﹞。旣結丹﹐則兩乳已緊縮如童女﹐身內𨿽有動機﹐不能再向外發﹐只內動而已。動亦有時﹐或數日一動﹐或一日數動﹐視其用功之勤惰以爲衡。凡未動之先﹐及旣動之後﹐皆靜也。

陽光當益進﹐陰魄要防飛。

動者屬「陽」﹐靜者屬「陰」。陽气發動時﹐則元神亦隨之而動﹔气到人身某處﹐神亦同到某處。陽气發動曰「進」﹐而暗中以神助之﹐愈進愈旺﹐故曰「益進」。

陽極則陰生﹐動極必歸靜。人之魂屬陽﹐主上升﹔魂屬陰﹐主下降。當升之時不可降﹔當降之時不可升。「陰魄要防飛」者﹐意謂气若有靜定之態﹐則神必助之靜定﹐以防其煩躁不寧。

潭裏珠含景﹐山頭月吐輝﹔

「潭」在下﹐諭血海子宮之部位﹔「山」在上﹐諭膻中兩乳之部位。「珠」之光﹐隱而斂﹐「月」之光﹐耀而明。曰潭裏﹐曰含景﹐是言其靜而深藏之象﹔曰山頭﹐曰吐輝﹐是言其動而顯出之機。

六時休少縱﹐灌漑藥苗肥。

「六時」者﹐非謂晝之六時﹐亦非夜之六時﹐乃人身虛擬默運之六時。古人又有名爲六侯者﹐切不可拘泥天時﹐免致活法變成死法。若問人身六時何似﹖仍不外乎神气動靜﹑陰陽升降之消息而已。

「休少縱」者﹐卽謂念不可起﹐意不可散﹐一綫到底﹐勿使中間斷續不貫﹐俟此一段工夫行畢﹐方可自由動作。

接藥第八

一半玄機悟﹐丹頭如露凝。

神仙全部工夫﹐到此已得一半﹐因內丹已結也。

「露」乃地面之水因熱化气﹐騰散於空中﹐至夜遇冷﹐遂附著於最易散熱之物體﹐而凝結成露。丹道亦同此理﹐可以神悟﹐難以言傳。

𨿽云能固命﹐安得煉成形。

旣已結丹﹐則一身精气神皆完全堅固﹐決定可以長生﹐但未能羽化耳。此時可稱爲人仙。

仙有五等﹕有鬼仙﹑有人仙﹑有地仙﹑有神仙﹑有天仙。

「鬼仙」者﹐不離乎鬼也﹐能通靈而久存﹐與常鬼不同。「人仙」者﹐不離乎人也﹐飲食衣服𨿽與人無殊﹐而能免老病死之厄。「地仙」者﹐不離乎地也﹐寒暑不侵﹐饑渴無害﹐𨿽或未能出神﹐而能免衣食住之累。「神仙」者﹐能有神通變化﹐進退自如﹐脫棄軀殼﹐飄然獨立﹐散則成气﹐聚則成形。「天仙」者﹐由神仙之資格﹐再求向上之功夫﹐超出吾人所居之世界以外﹐別有世界﹐殆不可以凡情測也。

鼻觀純陽接﹐神鉛透體靈。

此二句乃言超凡入聖之實功﹐不由此道﹐不能出陽神。當今之世﹐除一二煉專家而外﹐非但無人能行此功﹐卽能悟此理者﹐亦罕遇之。余若自出心裁﹐勉爲注釋﹐恐人不能解﹐反嗤爲妄﹐故引自古相傳之「眞空煉形」丹法﹐以釋其玄奧之義。

《眞空煉形法》云「夫人未生之先﹐一呼一吸﹐气通於母﹔旣生之後﹐一呼一吸﹐气通於天。天人一气﹐聯屬流通﹐相吞相吐﹐如扯鋸焉。天與之﹐我能取之﹐得其气﹐气盛而生也﹔天與之﹐天復取之﹐失其气﹐气絕而死也。故聖人觀天之道﹐執天之行﹐每於曦馭未升暘谷之時﹐凝神靜坐﹐虛以待之﹐內捨意念﹐外舍萬緣﹐頓忘天地﹐粉碎形骸﹝道家常有粉碎虛空﹑粉碎形骸等語﹐不過忘物形之意耳﹐不可拘泥粉碎二字﹞。自然太虛中有一點如露如電之陽﹐勃勃然入於玄門﹐透長谷而上泥丸﹐化爲甘霖而降於五內。我卽鼓動巽風以應之﹐使其驅逐三關九竅之邪﹐掃蕩五臟六腑之垢﹐焚身煉質﹐煆滓銷霾﹐抽盡穢濁之軀﹐變換純陽之體。累積長久﹐化形而仙。」

《破迷正道歌》曰「果然百日防危險﹐血化爲膏體似銀﹔果然百日無虧失﹐玉膏流潤生光明。」《翠虛篇》曰「透體金光骨髓香﹐金筋玉骨盡純陽﹔煉教赤血流爲白﹐陰气消磨身自康。」邱長春曰「但能息息長相顧﹐換盡形骸玉液流。」張紫陽曰「天人一气本來同﹐爲有形骸礙不通﹔煉到形神冥合處﹐方知色相卽眞空。」

煉形之法﹐總有六門﹕其一曰玉液煉形﹐其二曰金液煉形﹐其三曰太陰煉形﹐其四曰太陽煉形﹐其五曰內觀煉形。若此者﹐總非虛無大道﹐終不能與太虛同體。惟此一訣﹐乃曰眞空煉形﹐𨿽曰有作﹐其實無爲﹐𨿽曰煉形﹐其實煉神﹐是修外而兼修內也。依法煉之百日﹐則七魄亡形﹐三尸絕迹﹐六賊潛藏﹐十魔遠遁﹔煉之千日﹐則四大一身﹐儼如水晶塔子﹐表裏玲瓏﹐內外洞徹﹐心華燦然﹐靈光顯現。故《生神經》曰「身神並一﹐則爲眞身。身與神合﹐形隨道通。隱則形固於神﹐顯則神合於气。所以蹈水火而無害﹐對日月而無影。存亡在己﹐出入無間﹐或畱形住世﹐或脫質升仙。」

按﹕眞空煉形一段工夫﹐所包甚廣﹐不僅爲此首詩作注腳﹐𨿽以後煉神﹑服食﹑辟穀﹑面壁﹑出神等法﹐亦不出此運用之外﹐不過依功程之淺深而分階級耳。

哺含須愼重﹐完滿卽飛騰。

「哺含」卽溫養之意。「完滿」者﹐气已足﹐藥已靈也。「飛騰」者﹐似指大藥衝關之象。若言飛升騰空﹐則尙未到時。

煉神第九

生前舍利子﹐一旦入吾懷﹔

「舍利子」﹐乃佛家之名詞﹐此處比諭元神。「生前」者﹐卽未有此身之前。吾人元神歷劫不變﹐變者識神也。用眞空煉形之功﹐將識神漸漸煉去﹐則元神漸漸顯出。譬如磨鏡﹐塵垢旣銷﹐光明斯現﹐乃知一切神通﹐皆吾人本性中所固有者﹐非從外來。

此詩云「一旦入吾懷」﹐似指气之一方面而言。然此時气與神已不可分離﹐言神而气在其中﹐言气而神在其中。呂租《敲爻歌》云「鉛池迸出金光現﹐汞火流珠入帝京。」曰鉛池﹑曰金光﹐言气也﹔曰汞水﹑曰流珠﹐言神也。「帝京」卽中丹田﹐又名絳宮﹑神室﹐乃心之部位。心爲一身君主﹐故曰帝京。此詩所謂入吾懷者﹐亦同此意。

愼似持柔器﹐柔如撫幼孩。

老子云「持而盈之﹐不如其己。」又云「保此道者不欲盈。」又云「大盈若沖﹐其用不窮。」卽此可知此詩下句之意。

老子云「專气致柔﹐能如嬰兒乎﹖」又云「我獨泊兮其未兆﹐如嬰兒之未孩。」又云「人之生也柔弱﹐其死也堅彊。」卽此可知此聯下句之義。

地門須固閉﹐天闕要先開。

凡言「地」者﹐皆在人身之下部﹔凡言「天」者﹐皆在人身之上部。修煉家最忌精气下泄﹔故凡下竅皆要收斂緊密。一身精气﹐漸聚漸滿﹐旣不能下泄﹐必上衝於腦部。斯時耳聞風聲﹐目睹光掣﹐腦後震動﹐臍下潮湧﹐異景甚多。

龍門派第十七代﹐廣西洪教燧君﹐傳有《金丹歌》一首﹐尙未行世﹐曾記其中有句云「萬馬奔騰攻兩耳﹐流星閃電灼雙眉﹐若還到此休驚懼﹐牢把心神莫動移。」卽言閉地門﹑開天闕時之現象。

洗濯黃芽淨﹐山頭震地雷。

呂祖度張仙姑有《步蟾宮詞》云「地雷震動山頭雨﹐要洗濯黃芽出土。」「黃芽」者﹐大還丹之別名也。此處言「山頭」﹐大約是指頭上泥九宮。前詩第三首亦云「山頭並海底﹐雨過一聲雷。」據字面觀之﹐似無差別﹔以實際論﹐則效驗大異。

「洗濯」之作用﹐不外乎靜定。凡丹道小靜之後﹐必有小動﹔大靜之後﹐必有大動。其靜定之力愈深﹐則震動之效愈大﹐充其震動之量﹐直可衝開頂門而出﹐然非大靜之後不克至此。

今按靜定之力﹐吾人能自作主﹐可以由暫而久﹐由淺而深。若夫震動之效﹐乃是順其自然﹐非人力可以勉彊造作﹐似乎不能由人做主。但小靜必小動﹐大靜必大動﹐其反應百不爽一。

常人所以無此效驗者﹐因其未能靜定故。修煉家所以不能得大效驗者﹐因其𨿽知靜定﹐而靜定之力猶嫌薄弱故。釋門學禪者﹐亦能靜定數日﹐而終久無此效驗者﹐因其徒知打坐不知煉气故。

附注﹕「舍利子」在此處爲內丹之代名詞﹐然非佛家所謂舍利之本意。究竟舍利子與金丹﹐是同是異﹖修佛與修仙﹐其結果有何分別﹖皆吾人所急欲知者﹐而各家經書咸未論及。𨿽《楞嚴經》有十種仙之說﹐是乃佛家一面之辭。除佛經外﹐凡中國古今一切書籍記載﹐皆未見有十種仙之名目﹐似未可據爲定論。

吾國人性習﹐素尙調和﹐非但儒道同源本無衝突﹐卽對於外來之佛教﹐亦復不存歧視﹐彼此融通﹐較他教教義之惟我獨尊者﹐其容量之廣狹﹐實大不同。而靑華老人之論舍利﹐尢爲公允。意謂﹕佛家以見性爲宗﹐精气非其所貴。萬物有生有滅﹐而性無生滅。涅盤之後﹐本性圓明﹐超出三界﹐永免輪回。遺骸火化之後﹐所餘精气﹐結爲舍利﹐譬如珠之出蚌﹐與靈性別矣﹐而能光華照耀者﹐由其精气聚於是也。人身精气神﹐原不可分﹐佛家獨要明心見性﹐洗發智慧﹐將神光單提出來﹐遺下精气﹐交結成形﹐棄而不管。然因其諸漏已盡﹐禪定功深﹐故其身中之精气﹐亦非凡物﹐所以舍利子能變化隱顯﹐光色各別。

由此推之﹐佛家所謂不生不滅者﹐神也﹐卽性也。其舍利子者﹐精气也﹐卽命也。彼滅度後﹐神已超於象外﹐而精气尙畱滯於寰中也。若道家則性命雙修﹐將精气神混合爲一﹐周天火侯﹐煉成身外之身﹐神在是﹐精在是﹐气在是﹐分之無可分也。故其羽化而後﹐不論是肉身化气﹐或是尸解出神﹐皆無舍利之畱存。倘偶有坐化而遺下舍利者﹐其平日工夫﹐必是偏重於佛教方面﹐詳於性而略於命也。

性命雙修之士﹐將此身精气神團結得晶瑩活潑﹐骨肉俱化﹐毛竅都融﹐血似銀膏﹐體如流火﹐暢貫於四肢百節之間﹐照耀於淸靜虛無之域。故能升沈莫測﹐隱顯無端。

釋道之不同如此﹕佛家重煉性﹐一靈獨耀﹐迥脫根塵﹐此之謂「性長生」﹔仙家重煉气﹐徧體純陽﹐金光透露﹐此之謂「气長生」。究竟到了無上根源﹐性就是气﹐气就是性﹐同者其實﹐異者其名耳。

服食第十

大冶成山澤﹐中含造化情﹔

「大冶」本意爲鑄五金。今以之諭造化之偉功。乾坤爲鑪鼎﹐陰陽爲水火﹐萬象從玆而鑄成﹐是萬物共有一太極也。「山」與「澤」﹐乃萬物中之一物﹐而山澤中又有造化﹐是一物各得一太極也。山澤通气﹐震兌相交﹐而造化之情見矣。

修仙者﹐貴在收積虛空中淸靈之气於身中﹐然後將吾人之神與此气配合而煉養之﹐爲時旣久﹐則神气打成一片﹐而大丹始成。

後半部工夫所以宜居山者﹐因山中淸靈之气較城市爲優耳。但入山亦須稍擇地勢﹐或結茅﹐或住洞﹐要在背陰面陽遮風聚气之所﹐山後有來脈﹐左右有屏障﹐中有結穴﹐前有明堂﹐此乃乾坤生气蘊蓄之鄕。日月升沈﹐造化輪轉﹐道人打坐於其間﹐得此無限淸靈之气﹐以培養元神﹐有不脫胎換骨者乎﹖

朝迎日烏气﹐夜吸月蟾精。

蚌受月華而結珠胎﹐土得日精而產金玉﹐人如采取日月精華﹐則可以結就仙丹﹐變化凡體。至其所以采取之法﹐到此地步﹐自能領悟﹐不必執著迹象﹐致礙圓通。若《易筋經》所言「采日精月華法」﹐乃武術修養之上乘﹐非仙家之玄妙也。

時候丹能采﹐年華體自輕﹔

采天地之靈气以結丹﹐須識陰陽盛衰之侯﹔奪造化之玄機而換體﹐必經三年九載之功。

元神來往處﹐萬竅發光明。

此言周身毛竅皆有光明發現。丹經云「一朝功滿人不知﹐四面皆成夜光闕。」亦同此意。其所以有光者﹐或者因身中電力充足之故。世上雷霆能自發光﹐經過長久時期﹐而本體不減毫釐。彼無知之物質﹐且靈異若此﹐又何疑乎仙體﹖

辟穀第十一

旣得餐靈气﹐淸冷肺腑奇﹔

此實行斷絕煙火食也。所以能如此者﹐因靈气充滿於吾身﹐自然不思食﹐非枵腹忍饑之謂也。

忘神無相著﹐合極有空離。

「忘神」者﹐此時𨿽有智慧而不用﹐若賣弄聰明﹐則易生魔障。「無相著」者﹐謂無色相之可著也。「合極」者﹐合乎太極也。合乎太極者﹐卽神气合一﹐陰陽相紐也。如是則不落頑空﹐故曰「有空離」﹐謂遇空卽遠離也。第三句言不著於色﹐第四句言不著於空﹐色空兩忘﹐渾然大定。

朝食尋山芋﹐昏饑采澤芝﹔

「芋」爲普通食品﹐人皆知之。「芝」形如菌﹐上有蓋﹑下有柄﹐其質堅硬而光滑。本艸載有靑﹑赤﹑黃﹑白﹑黑﹑紫六種﹐服之皆能輕身延年。若仙經所標靈芝名目﹐多至數十百種﹐不可畢陳﹐然非常人所能得也。

若將煙火混﹐體不履瑤池。

仙體貴乎淸靈﹐若不絕煙火食﹐則凡濁之气混入體中﹐安有超脫之望﹖「瑤池」者﹐女仙所居之地﹐《集仙傳》云「西王母宮闕﹐左帶瑤池﹐右環翠水。」

面壁第十二

萬事皆云畢﹐凝然坐小龕。

面壁之說﹐始於達摩。當梁武帝時﹐連摩止於嵩山少林寺﹐終日面壁而坐﹐九年如一日。故後世道家之修靜功者﹐皆曰「面壁」。今之佛家反無此說﹐徙知念阿彌陀佛而已。

辟穀一關﹐旣已經過﹐不但煙火食可以斷絕﹐卽芝芋之類亦可不食矣。古仙修煉到此程度時﹐大半擇深山石洞而居之﹐令人用巨石將洞口封沒﹐以免野獸之侵害﹐及人事之煩擾﹐且不須守護者。但此法在今日﹐未必相宜。

普通辦法﹐卽於山林淸靜之處﹐結茅屋數椽﹐以備同道棲止。然後用木做一小龕﹐其中僅容一人坐位﹐墊子宜軟厚﹐前開一門﹐餘三面須透空气而不進風﹐最好用竹絲編簾遮蔽﹐如轎上所用者。人坐其中﹐不計日月﹐直至陽神出殼﹐始慶功成。惟晝夜須有人守護﹐謹防意外之危險。中間若不願久坐﹐暫時出來亦可。此時身內已气滿不思食﹐神全不思睡﹐其外狀則鼻無呼吸。脈不跳動﹐徧體溫暖﹐眼有神光﹐其身體內部之作用﹐自與凡夫不同﹐不可以常人之生理學彊加判斷。此等現象﹐今世尙不乏其人﹐余昔者固親見之矣。然皆未知其有何等神通﹐是或丹經所謂「慧而不用」者乎﹖

今按﹕自本首第三句以後﹐直至第十四首末句爲止﹐槪屬不可思議之境界﹐故未作注。當日某女士尙疑餘故守祕密﹐致書相詰﹐柰余自訪道至今﹐已三十年矣﹐實未曾目睹陽神是何形狀﹐如何出法﹖卽當日師傳亦不及此﹐僅云「時至自知」﹐故對於出神以後種種作用﹐因無實驗﹐不敢妄談。且學者果能行面壁之功﹐何患不知出神之事﹖請稍安毋躁﹐以待他年親證可乎﹖

出神第十三

身外復有身﹐非關幻術成。

今按﹕此首若完全不注﹐未免令讀者意有缺憾﹐若每句作注﹐又苦於不能落筆。只得將前賢語錄摘抄數條﹐以見出神之時﹐是何景象﹐出神之後﹐尙有功夫。欲知其詳﹐請博覽丹經﹐眞參實悟﹐非此編所能限也。

《靑華老人語錄》曰「陽神脫胎之先兆﹐有光自臍輪外注﹐有香自鼻口中出。旣脫之後﹐則金光四射﹐毛竅晶融﹐如日之初升於海﹐如珠之初出於淵﹐香气氤氳滿室﹐一聲霹靂﹐金火交流﹐而陽神已出於泥丸矣。出神以後﹐全看平日工夫。若陽神純是先天靈气結成﹐則遇境不染﹐見物不遷﹐收縱在我﹐去來自如。一進泥丸﹐此身便如火熱﹐金光復從毛竅間出﹐香气亦復氤氳﹐頃刻返到黃庭﹐𨿽有如無﹐不知不覺﹐此眞境也。若平日心地未能虛明﹐所結之胎﹐決非聖胎﹐所出之神﹐原帶幾分駁雜﹐一見可懼則怖生﹐一見可欲則愛生﹐殆將流連忘返﹐墮入魔道。此身旣死﹐不知者以爲得仙坐化﹐誰知陽神一出而不復者﹐殆不堪問矣。」

問曰「倘心地未純﹐而胎神已出﹐爲之柰何﹖」師曰「必不得已﹐尙有煉虛一著。胎神𨿽出﹐要緊緊收住﹐畱他做完了煉虛一段工夫﹐再放出去﹐則眞光法界﹐任意逍遙﹐大而化之矣。煉虛全要胸懷浩蕩﹐無我無人﹐何天何地。覺淸空一气﹐混混沌沌之中﹐是我非我﹐是虛非虛﹑造化運旋﹐分之無可分﹐合之無可合﹐是曰煉虛。蓋以陽神之虛﹐合太虛之虛﹐而融洽無間﹐所謂形神俱妙﹐與道合眞。此乃出胎以後之功﹐分身以前之事也。」

問﹕「陽神﹑陰神之別如何﹖」師曰「陰未盡而出神太早﹐謂之陰神。其出之時﹐或眼中見白光如河﹐則神從眼出﹔或耳中聞鐘盤簫管之音﹐則神從耳出。由其陽气末壯﹐不能撞破天關﹐故旁趨別徑﹐從其便也。旣出之後﹐亦自逍遙快樂﹐穿街度巷﹐臨水登山﹐但能成形﹐不能分形。但能遊走人間﹐不能飛騰變化。若盛夏太陽當空﹐則陰神畏而避之﹐是以𨿽帶仙風﹐未離鬼趣。」

問﹕「陰神可以煉爲陽神乎﹖」師曰「可。學仙之士﹐不甘以小乘自居﹐只得於陰神旣出後﹐再行修煉﹐將那陰神原形粉碎﹐傾下金鼎玉鑪﹐重新起火﹐火候足時﹐自然陰盡陽純﹐眞人顯象。」

問﹕「陰神如何能使原形粉碎﹖」師曰「忘其身﹐虛其心﹐空洞之中﹐一物不生﹐則可以換凡胎爲靈胎﹐變俗子爲眞人﹐而事畢矣。」

問﹕「身外有身之後﹐還做甚麼工夫﹖」師曰「善哉問也﹗此其道有二﹕下士委身而去﹐其事速﹔上士渾身而去﹐其事遲。當陽神透頂之後﹐在太虛中逍遙自樂﹐頃刻飛騰萬里﹐高踏雲霞﹐俯觀山海﹐千變萬化﹐從心所欲。回視幻軀﹐如一塊糞土﹐不如棄之﹐是以蛻骨於荒﹐遺形而遠蹈﹐此委身而去者之所爲也。若有志之士﹐不求速效﹐自願做遲鈍工夫﹐陽神可出而勿出﹐幻軀可棄而勿棄﹐保守元靈﹐千燒萬煉﹐忘其神如太虛﹐而以純火烹之﹐與之俱化﹐形骸骨肉﹐盡變微塵﹐此渾身而去者之所爲也。並列於此﹐聽人自擇﹐有志者不當取法乎上哉﹖」

《沖虛子語錄》﹐或問﹕「陽神之出﹐非必執定要身外有身﹐已承明命。但若果無形相可見﹐何以謂之出神﹖」答曰「本性靈光﹐非有非無﹐亦無亦有﹐隱顯形相﹐安可拘一﹖昔劉海蟾眞人以白气出﹔西山王祖師以花樹出﹔馬丹陽眞人以雷震出﹔孫不二元君以香風瑞气出﹔此數者𨿽有相可見﹐而非人身也。又南嶽藍養素先生以拍掌大笑而出﹔邱長春眞人自言﹕出神時三次撞透天門﹐直下看森羅萬象﹐見山河大地如同指掌。此二者皆無相可見﹐而亦非身也﹐何必拘於身外有身而後爲出哉﹖」

問﹕「何故有此不同﹖」答曰「當可以出定之時﹐偶有此念動而屬出機﹐未有不隨念而顯化者。故念不在化身﹐則不必見有身﹔念若在化身﹐則不必不見有身。予之此言﹐但只爲我鐘﹑呂﹑王﹑邱﹑李﹑曹諸祖眞人➁門下得道成仙者而說」是謂家里人說家常話﹐非爲旁門凡夫惡少言也。彼𨿽聞之﹐亦無所用。後世凡出我長春邱祖門派下的受道者﹐必須記知﹐庶免當機驚疑也。」

➀﹕諸位眞人分別是鐘離權﹝正陽﹞﹑呂洞賓﹝純陽﹞﹑王哲﹝重陽﹞﹑邱處機﹝長春﹞﹑李泥丸﹑曹還陽﹝常化﹞等。曹眞人爲龍門第七代﹐傳第第八代伍沖虛﹝守陽﹞﹑伍眞人傳第九代柳華陽﹝太長﹞。所言卽是伍柳仙宗一脈傳承。

沖舉第十四

佳期方出谷﹐咫尺上神霄。

「沖舉」者﹐卽世俗所謂白日飛升是也。《參同契》曰「勤而行之﹐夙夜不休﹐伏食三載﹐輕舉遠遊。跨火不焦﹐入水不濡﹐能存能亡﹐長樂無憂。功滿上升﹐膺籙受圖。」從古卽有是說﹐但在今時﹐旣未嘗見聞﹐理論上苦無證據。若以歷代神仙傳記爲憑﹐白然如數家珍﹐聽者或樂而忘倦﹐顧又疑其爲僞造事實﹑提倡迷信﹐必須求得一平素不信仙道之人﹐在伊口中或筆下得一反證﹐而後方能無疑。試觀唐韓退之先生所作《謝自然》詩云﹕

果州南充縣﹐寒女謝自然﹔童呆無所識﹐但聞有神仙。

輕生學其術﹐乃在金泉山﹔繁華榮慕絕﹐父母慈愛捐。

一朝坐空室﹐雲霧生其間﹔如聆笙竽韻﹐來自冥冥天。

檐楹蜇明滅﹐五色光屬聯﹔觀者徒傾駭﹐躑躅拒敢前。

須臾自輕舉﹐飄若風中煙﹔茫茫八紘大﹐影響無由緣。

裏胥上其事﹐郡守驚且嘆﹔驅車領官吏﹐氓俗爭相先。

入門無所見﹐冠履同蛻蟬﹔皆云神仙事﹐灼灼信可傳。

【注】﹕後半從略。果州在今四川順慶府。

此詩通篇三百三十字﹐前半段敍事﹐後半議論。凡惡劣名詞﹐幾全數加於其身﹐如寒女﹑童呆﹑魑魅﹑恍惚﹑日晦﹑風蕭﹑神姦﹑魍魎﹑幽明﹑人鬼﹑木石﹑怪變﹑狐貍﹑妖患﹑孤魂﹑深冤﹑異特﹑感傷等字句﹐極盡詆毀之能事﹐可知韓先生絕不信世有神仙。𨿽然﹐韓先生末後之主張亦不過曰「人生有常理﹐男女各有倫。寒衣及饑食﹐在紡織耕耘。下以保子孫﹐上以奉君親。苟異於此道﹐皆爲棄其身。」云云﹐嗚呼﹗此等見解﹐何異於井底之蛙﹐禪中之虱﹐安足以饜吾人之望乎﹖

夫神仙所以可貴者﹐在其成就超過庸俗萬倍﹐能脫離塵世一切苦難﹐解除凡夫一切束縛耳﹐非徒震於神仙之名也。名之曰「神仙」可﹐名之曰「妖魔鬼怪」亦可﹐所爭者事實之眞僞而已。謝自然上升事﹐在當時有目共見﹐𨿽韓先生之倔彊﹐亦不能不予承認﹔柰其素以儒教自居﹐辟佛辟老﹐道貌儼然﹐一朝改節﹐其何能堪﹗睹玆靈迹﹐被以惡名﹐亦無足怪。吾人讀《墉城集仙錄》一書﹐記謝自然女眞生平神奇事迹﹐至爲詳悉﹐惟不敢遽信爲眞實。今讀此詩所云「須臾自輕舉﹐飄若風中煙。入門無所見﹐冠履同蛻蟬。」諸語﹐然後知沖舉之說信不誣也。後之學者﹐可不勉哉﹖

靈源大道歌

宋曹文逸

我爲諸君說端的﹐命蒂從來在眞息﹐照體長生空不空﹐靈鑑涵天容萬物。

太極布妙人得一﹐得一善持謹勿失﹐宮室虛閒神自居﹐靈府煎熬枯血液。

一悲一喜一思慮﹐一縱一勞形蠹獘﹐朝傷暮損迷不知﹐喪亂精神無所據。

細細消磨漸漸衰﹐耗竭元气神乃去﹐只道行禪坐亦禪﹐聖可如斯凡不然。

萌芽脆嫩須含蓄﹐根識昏迷易變遷﹐磋跎不解去荊棘﹐未聞美稼出荒田。

九年功滿火候足﹐應物無心神化速﹐無心心卽是眞心﹐動靜兩忘爲離欲。

神是性兮气是命﹐神不外馳气自定﹐本來二物更誰親﹐失去將何爲本柄。

混合爲一復忘一﹐可與元化同出沒﹐透金貫石不爲難﹐坐脫立亡猶倏忽。

此道易知不易行﹐行忘所行道乃畢﹐莫將閉息爲眞務﹐數息按圖俱未是。

比來放下外塵勞﹐內有縈心兩何異﹐但看嬰兒處胎時﹐豈解有心潛算計。

專气致柔神久畱﹐往來眞息自悠悠﹐綿綿迆邐歸元命﹐不汲靈泉常自流。

三萬六千爲大功﹐陰陽節候在其中﹐蒸融關脈變筋骨﹐處處光明無不通。

三彭走出陰屍宅﹐萬國來朝赤帝宮﹐借問眞人何處來﹐從前原只在靈臺。

昔年雲霧深遮蔽﹐今日相逢道眼開﹐此非一朝與一夕﹐是我本眞不是術。

歲寒堅確如金石﹐戰退陰魔加慧力﹐皆由虛淡復精專﹐便是華胥淸淨國。

初將何事立根基﹐到無爲處無不爲﹐念中境象須除拔﹐夢裏精神勞執持。

不動不靜爲大要﹐不方不圓爲至道﹐元和內運卽成眞﹐呼吸外求終未了。

元气不住神不安﹐蠹木無根枝葉幹﹐休論涕唾與精血﹐達本窮源總一般。

此物何曾有定位﹐隨時變化因心意﹐在體感熱卽爲汗﹐在眼感悲卽爲淚。

在腎感念卽爲精﹐在鼻感風卽爲涕﹐縱橫流轉潤一身﹐到頭不出於神水。

神水難言識者稀﹐資生一切由眞气﹐但知恬淡無思慮﹐齋戒寧心節言語。

一昧醍醐甘露漿﹐饑渴消除見眞素﹐他時功滿自逍遙﹐初日煉烹實勤苦。

勤苦之中又不勤﹐閒閒只要養元神﹐柰何心使閒不得﹐到此縱擒全在人。

我昔苦中苦更苦﹐木食艸衣孤又靜﹐心知大道不能行﹐名迹與身爲大病。

比如閒處用功夫﹐爭似泰然坐大定﹐形神𨿽曰兩難全﹐了命未能先了性。

不去奔名與逐利﹐絕了人情總無事﹐決烈在人何住滯﹐在我更教誰制禦。

掀天聲價又何如﹐倚馬文章未足貴﹐榮華衣食總無心﹐積玉堆金復何濟。

工巧文章與詞賦﹐多能礙卻修行路﹐恰如薄霧與輕煙﹐閒傍落花隨柳絮。

縹緲悠閒天地間﹐到了不能成雨露﹐名與身兮竟孰親﹐半生歲月大因循。

比來修煉賴神气﹐神气不安空苦辛﹐可憐一个好基址﹐金殿玉堂無主人。

勸得主人長久住﹐置在虛閒無用處﹐無中妙有執持難﹐解養嬰兒須藉母。

緘藏俊辯黜聰明﹐收卷精神作愚魯﹐堅心一志任前程﹐大道於人終不負。

靈源大道歌白話注解

陳櫻寧著

讀者須知

一﹑《靈源大道歌》﹐𨿽是女眞著作﹐但不是專講女丹口訣。凡是學道的人﹐無論男女老少﹐用這个工夫﹐都很有效驗﹐絕無流獘﹐可以算得仙道中最穩妥最普渡的法門。以前學人﹐對於本篇不大注意﹐埋沒多年﹐甚爲可惜。久已想用白話注解﹐出版流通﹐無柰得不著機會。今以仙學研究院需要講義﹐注解方能完成。又以丹道刻經會志在流通﹐出版方能如願。可知世間萬事成功與否﹐各有時節因緣﹐信非偶然。

二﹐本篇正文的好處﹐在毫無隱語﹐從頭到尾﹐都明明白白﹐闡揚眞理。不像別種丹經﹐滿紙的龍虎鉛汞﹑天干地支﹑河圖洛書﹑五行八卦﹐弄得學人腦筋混亂。本篇注解﹐𨿽沒有特別優點﹐但是少用文言多用白話﹐完全順著正文的意思﹐力求淺顯。使粗通文理的人一看就懂﹐並且能依照注解的意思﹐再講給好道而不識字的人聽。於是乎普渡的願心﹐慢慢就可以實現了。

三﹑有人疑惑本篇中﹐女功爲什麼不講斬赤龍﹐男功爲什麼不講煉精化气﹐對於命功一層﹐恐怕尙不完全。但要曉得﹐女子煉斷月經﹐和男子閉塞精竅﹐這兩種功夫﹐有急進法與緩進法﹐有勉彊法與自然法。他書上所說的法門﹐是勉彊﹐是急進﹔此書上所說的法門﹐是自然﹐是緩進。勉彊急進﹐做得好時﹐效驗很快﹐做得不好﹐就要弄出許多毛病﹐反而誤事。自然緩進﹐做得好時﹐同樣發生效驗。做得不好﹐至多沒有效驗而已﹐決不會做出毛病﹐比較起來﹐要算這種法門最穩妥而無流獘。所以當日曹眞人就把這篇歌訣傳於後世﹐並非是不懂斬龍與煉精的工夫﹐更不是保守祕密弗肯對人說。

四﹑或問﹕「本篇中﹐三分之二是高談玄理﹐三分之一是勸人斷絕俗情。做工夫的口訣﹐究竟在何處呢﹖」答言「學道的人最難悟通的就是玄理﹐最難擺脫的就是俗情。這兩件事果能做到﹐𨿽說目前尙未能專心修煉﹐但已經具足修煉的資格了。等到那天實行用功﹐就很容易見效。否則﹐縱讓你把口訣念得爛熟也無用處。」倘若你一定要曉得口訣隱藏在什麼地方﹐我可以指與你看。本篇中有四句最要緊得口訣﹕第一句「神不外馳气自定」﹔第二句「專气致柔神久畱」﹔第三句「混合爲一復忘一」﹔第四句「元和內運卽成眞」。工夫到此﹐大事已畢﹐以後的口訣不必再問了。

五﹑本篇未嘗沒有缺點﹐但這个缺點﹐是各家道書千篇一律的﹐不是本篇所獨有的。試看古今道書所講﹐大槪不外三件事﹕一鋪張玄妙﹐二隱藏口訣﹐三勸勉修行。若問及學人的生活環境﹐飲食起居﹐要合於那幾種條件﹐才能正式做煉養工夫。倘與某種條件不合﹐對於做工夫是否有妨礙﹐各家道書從來不注意到此。因爲中國以前社會情狀﹐和現在大大兩樣。今人所感受的﹐古人或許夢想不到。人生今世要想修道﹐必須注意自己環境﹐並社會情狀是否適宜﹐切勿徒知責備工夫無效。

六﹑本篇宣傳大道﹐開示靈源﹐直指性命﹐專講神气﹐所以不用鉛汞等類代名詞。汪東亭先生曾言「此歌通篇無一字及鉛﹐所說無非眞汞一物。」愚按﹕本篇所雲神水﹐𨿽可以說是眞汞一物﹐但又云「神水難言識者希﹐資生一切由眞气。」這个眞气﹐卻是指鉛﹐不是指汞。況且修道比較煉丹﹐究竟有點分別﹐假使我們把他顚倒過來說修丹煉道﹐在旁人聽了未免要笑我們文理欠通﹐因此可以明白兩者不同之點。修道的人﹐果能夠從後天神气返還到先天性命﹐就算是功德圓滿﹐不必再去討論什麼鉛汞問題。只有三元丹法﹐才須注重鉛汞。世上道書﹐往往把修道和煉丹混而爲一﹐籠統批評﹐貽誤後學非淺。

再者﹐汪又云「歷代女眞著作﹐皆是言汞不言鉛﹐言水不言火。蓋女眞身屬坤體﹐故不便言陽火﹐而只說陰符也。」愚按﹕孫不二元君所作《女丹工夫次第詩》有「神鉛透體靈」一句明明說鉛字﹐又孫詩第七首標題「符火」二字﹐明明指陰符與陽火而言﹐可知汪說亦不足爲定論。

七﹑古人學道﹐必須從師口授﹐所以各家道書皆沒有初步下手的規程﹐今世學人每視爲憾事。往歲見福州洪太庵君所著《五大健康修煉法》﹐條理詳明﹐可作爲初學入門參考書之用。

中華民國二十七年戊寅中秋節﹐皖江陳攖寧識於上海仙學院。

注解

宋朝徽宗皇帝宣和年間﹐有一位曹女士﹐在當時頗有女才子之名。徽宗皇帝生性好道﹐又喜歡會做詩文的人。曹女士道學旣可以配稱第一流﹐而且詩文確也做得不壞。所以宋徽宗很看得起她﹐召她到京城居住﹐﹝宋徽宗時首都在汴京﹐卽是現在的河南省開封縣﹞特別優待。又賜封他爲文逸眞人。﹝攖寧按﹕眞人二字﹐是後來學道者對她的尊稱﹐不是皇帝的敕封。﹞

攖寧按﹕曹文逸﹐是宋眞宗時宰相曹利用之族孫﹐廿一歲卽出家爲女道士﹐雲遊四方。晚年應詔居汴京﹐賜號文逸大師。羽化後﹐朝廷又賜﹖爲希元觀妙先生。詳情見於明朝宋濂所編的《汴京勾異記》卷二。我當日做注解時﹐尙未得見此記﹐所以不曾將其生平事略寫入本書中﹐未免遺憾。

這篇《靈源大道歌》﹐就是這位曹文逸眞人在那个時候﹐做給一般學道人看的。流傳到現在﹐差不多經過八百二十年。﹝從宣和初年算起﹞

《孫不二女丹工夫次第詩》﹐比較此歌後出幾十年。其餘各種女丹經﹐更在孫不二之後﹐大槪都是明淸兩朝的作品。《黃庭經》𨿽由晉朝魏夫人傳出﹐然不能算是魏夫人自己的著作。謝自然﹐何仙姑等﹐𨿽在唐朝成道﹐也沒有著作流傳。﹝乩壇上沙盤中扶出來的詩文﹑不能算本人著作﹞。

我們可以說﹐歷代女眞親筆所寫正式丹經﹐﹝攖寧按﹕因無爲法和有爲法性質不同﹐本篇只能稱作道書﹐不能說它是丹經。當初撰稿時﹐未免疏忽過去﹐今宜改正。﹞當以此篇爲最古了。全篇共計一百二十八句。所講的道理﹐所論的功夫﹐不限定女子方面﹐男子亦可通用。現在特把本文依次序分開﹐短句每字﹐用白話注解如後﹕

我爲諸君說端的命蒂從來在眞息

我﹐曹文逸自稱。諸君﹐指當時並後世修仙學道的人。端的﹐卽是眞正而又的確。命蒂﹐卽是吾人生命最關緊要的地方。凡花葉瓜果﹐和枝莖相連處﹐都叫作蒂﹐此處一斷﹐花葉就立刻枯槁﹐瓜果就不能生長。眞息與凡息不同。凡息粗﹐眞息細﹔凡息淺﹐眞息深﹔凡息快﹐眞意慢﹔眞息是凡息的根源。凡息是眞息的發泄。眞息可以化爲凡息﹐凡息也可以化爲眞息。譬如山中石頭縫裏流出的泉水﹐就是眞息﹔江河中風翻浪湧的長流水﹐就是凡息。

照體長生空不空靈鑑涵天容萬物

照體﹐是回光返照自己性體。長生﹐卽是性體永久存在。空﹐是說性體本空。但因爲這个性體無所不包﹐眞空與妙有同時顯露﹐所以又說不空。鑑﹐是鏡子。靈鑑﹐就是指性體而言。涵天容萬物﹐就是把天地萬物都包含容納在這个靈鑑之中。第二句﹐說的是命。第三第四句說的是性。

太極布妙人得一得一善持謹勿失

《易經》上說﹕「易有太極。是生兩儀。」《道德經》上說﹕「此兩者同出而異名﹐同謂之玄。玄之又玄﹐眾妙之門。」這就是太極布妙的意思。「一」就是道。得「一」就是得道。老子說﹕「道生一。」周子就說﹕「無極而太極。」老子說﹕「一生二。」孔子就說﹕「太極生兩儀。」因此我們可以明白﹐道就是無極﹐「一」就是太極﹐「二」就是兩儀﹐兩儀就是陰陽﹐陰陽就是性命﹐性命就是神气。

道不可說﹐不可見。凡可以說可以見的﹐不是「二」﹐便是「三」。譬如上下﹑左右﹑前後﹑大小﹑長短﹑厚薄﹑多少﹑輕重。冷熱﹑剛柔﹑吉凶﹑利害﹑善惡﹑是非﹑虛實﹑有無﹑性命﹑神气。陰陽﹑這些相對的都是「二」。在這些「二」的當中那个就是「三」。有了「三」以後﹐就能演變而成千成萬。所以老子說﹕「三生萬物。」萬物旣然是從道中生出來的﹐我們人類號稱萬物之靈﹐自然也是從道中生出來的。離開道就沒有世界﹐也就沒有人類。

人得「一」﹐是說每个人都得著大道全體中極小一部分。但可惜微末得很。倘若我們把這點微末東西再弄失掉﹐恐怕第二世連人也做不成﹐漸漸要變成下劣的動物。所以作者勸大眾們﹐幸而生成一个人身﹐就應該時時刻刻小心謹愼﹐護持此道﹐切勿令它喪失。

宮室虛閒神自居靈府煎熬枯血液

宮室虛閒﹐比諭人身沒有惡習和各種不良的嗜好﹐以及心中沒有妄想和雜念。果能如此﹐我們的元神自然安安穩穩住在裏面﹐不至於流離失所﹐飄蕩忘歸。然而世上人們﹐心中常常被七情六欲攪擾﹐沒有片刻淸涼。情欲一動﹐陰火跟著就動。陰火一動﹐周身气血津液都要受傷。弄得面黃肌瘦﹐形容枯憔。這个病根﹐就在於人人心中看不破﹐放不下。所以說靈府煎熬枯血液。人的意識與思想發源之處﹐叫作靈府。

一悲一喜一思慮一縱一勞形蠹獘

凡人當失意的時候﹐就要悲哀。當得意的時候﹐就要歡喜。遇到困難不能解決﹐就要思慮。未得患得﹐旣得患失﹐更不免時時用盡心思。我們平時所經過的境界十分之九都是失意﹐很少有得意的時候。幾十年有限光陰﹐就在憂患中消磨漧淨。身心放松是縱。身心緊張是勞。一時放松﹐一時緊張﹐就是一縱一勞。我們的肉體受不住這許多刺激﹐自然要變成衰朽不可救藥了。

形蠹獘﹐是說身體裏面腐壞﹐等於木頭被虫蛀一樣。

朝傷暮損迷不知喪亂精神無所據

早也喫虧﹐晚也喫虧﹐白己糊糊塗塗不曉得厲害﹐精神耗喪而昏亂。若問他們﹕在世做人怎樣可以做得好﹖出世修道怎樣可以修得成﹖他們絲毫沒有把握。

細細消磨漸漸衰耗竭元气神乃去

因爲是細細消磨﹐所以吾人身體有虧損﹐尙不至於感受劇烈之痛苦。因爲是漸漸衰老﹐所以人生數十年中﹐每容易忽略過去。不知不覺的頭髮白了﹐面皮縐了﹐不知不覺的血液枯了﹐筋骨硬了。

元气﹐就是元始中和之气。又名爲先天炁。實在講起來﹐就是生天生地生人生物的一種生气。宇宙間生气本是無窮﹐但每个人身體上由娘肚子裏帶來的那點生气﹐可憐太少。從小到老幾十年中﹐身體裏面所儲蓄的生气消耗已盡﹐我們的靈魂就要和我們的肉體告別了。形神分離﹐人豈能不死﹖

只道行禪坐亦禪聖可如斯凡不然

禪字可以作定字解。一般唱高調的人都曉得說﹕行也在定﹐坐也在定﹐甚至於睡臥也在定﹐不必要做什麼工夫。倘若早早晚晚﹐刻苦用功﹐反嫌他過於執著﹐缺乏活潑天機。或者笑他是磨磚作鏡。然而這種話只能對程度很高的人說﹐不能對普通人說。聖人可以這樣做﹐凡夫萬萬辦不到。

萌芽脆嫩須含蓄根識昏迷易變遷

艸木最初從土里長出的小苗﹐叫作萌芽。因爲他的體質脆弱而嬌嫩﹐經不起損傷。須要培養有法﹐保護得宜﹐他日方有成材的希望。這就是比諭人身中一點生气﹐根基不牢﹐最容易喪失。須要設法把他含蓄在身內﹐不讓他常常向外面發泄。然後吾人壽命方可延長。

眼﹑耳﹑鼻﹑舌﹑身﹑意﹐叫作六根。六根所起的作用﹐就是六識。根與識被塵境所擾亂﹐陷入昏迷狀態﹐容易由善變惡﹐由正變邪。若不徹底下一番苦功﹐恐怕沒有什麼好結果。

磋跎不解去荊棘未聞美稼出荒田

荒田之中﹐多生荊棘。倘若懶惰懈怠﹐遊手好閒﹐不把田中荊棘斬除漧淨﹐好的稻穀決不會生長出來。這兩句話﹐比諭人心中妄想﹐以及惡劣的習慣若不去盡﹐工夫很難有進步﹐好的效驗不易於發現。

九年功滿火候足應物無心神化速

九﹐是陽數中的極數。九年﹐表示純陽之意。不是必定要九个年頭。功滿﹐是說工夫圓滿。火候足﹐是說用功到了這个時候﹐可以告一段落。應物﹐就是在世間做利物濟人的事業。無心﹐就是隨緣去做﹐不是有心要做功德。神化速﹐就是用自己全神來行教化﹐功效自然很快。《孟子》書上說﹕「所過者化﹐所存者神。」與此處意思相同。

無心心卽是眞心動靜兩忘爲離欲

無心心﹐就是無念頭的心體。普通人心中沒有一分鐘不起念頭。他們認爲這个念頭是心的本體﹐其實錯了。諸君要曉得﹐那个無念的心方是眞心﹐有念的心卻是假心。人能認識眞心﹐自然一動一靜全是天機﹐可以做到忘物忘形的境界﹐這个就叫做離欲。

神是性兮气是命神不外馳气自定

古丹經常說﹕「是性命。非神气。」是對工夫深﹑程度高的人的說法。此處說「神是性﹑气是命。」是對普通人的說法。各有用意﹐並非矛盾。因爲普通人只認得他們自己的肉體。除了肉體以外﹐從來不注意到神气上去。如果教他們認得神气兩个字的作用﹐比較普通人已算是大有進步。性命二字的眞相﹐只好畱待日後他們自己去參悟了。修煉家初等工夫﹐離不掉神气。須要把自己的神收在肉體裏面﹐然後气方能定得下。

本來兩物更誰親失去將何爲本柄

二物﹐就是神與气。這兩樣東西﹐本來最親密不過。神離開气﹐神無所養﹔气離開神﹐气無所馭。沒有气來養神﹐神就要逃亡﹔沒有神來馭气﹐气就要耗散。失掉一項﹐卽等於失掉兩項。請問還有什麼東西作我們身體的根本﹐作我們自己的把柄呢﹖

混合爲一復忘一可與元化同出沒

混合爲一﹐就是做心息相依﹐神气合一的功夫。復忘一﹐就是功夫做到神气合一之後﹐不要死死的執著捨不得放松﹐須要把這个合一的景象忘記方好。旣能合一﹐復能忘一﹐那時身中气候﹐自然與元始造化機關同出同沒。出是顯露﹐沒是隱藏﹐化機應該顯露時就顯露﹐化機應該隱藏時就隱藏﹐自己絲毫不作主張。

透金貫石不爲難坐脫立亡猶倏忽

尋常人精神被肉體限制住了﹐不能直接的達到身外物質上去。修煉成功的人﹐精神可以離開肉體﹐而能支配肉體以外的別種物質﹐所以說透金貫石不爲難。

倏忽﹐是頃刻之間。坐脫立亡﹐是坐著或是立著的時候﹐我們的神倘若要離開肉體﹐頃刻就可以離開﹐不至於被肉體所拘束。

此道易知不易行行忘所行道乃畢

這个道理﹐𨿽容易明白﹐卻不易於實行。縱能勉彊去行持﹐也難以畢業。必須由勉彊而進於自然。由自然而造於渾然﹐由渾然而致於釋然﹐才是「行忘所行道乃畢。」

莫將閉息爲眞務數息按圖俱未是

息﹐是鼻中呼吸。閉息﹐是把呼吸暫時閉住。數息﹐是數自己的呼吸。從一﹑二﹑三﹑四數到幾十幾百。按圖﹐是按照圖樣做功夫﹐或用全副精神死守身中某一竅﹐或動手動腳做各種姿式﹐這些法子﹐都不是大道。因爲閉息病在勉彊﹐數息未免勞心﹐按圖又嫌執著﹐對於自然大道相差太遠。

比來放下外塵勞內有牽心兩何異

比來﹐等於近來。曹眞人意思說﹕修道的人們﹐在近來這个時候﹐旣然能把身外的一切塵勞都放下了。爲什麼身內的塵勞卻放不下﹐仍舊有許多東西掛在心頭﹖請問身內百事牽心﹐比較身外一切塵勞﹐有何分別呢﹖

但看嬰兒處胎時豈解有心潛算計

諸君請看嬰兒尙未出胎在娘肚子裏那十个月的時候﹐嬰兒心中可曾經在暗地裏算計什麼﹖諸君旣要學道﹐何不先學嬰兒﹖

專气致柔神久畱往來眞息自悠悠

老子《道德經》第十章

說﹕「專气致柔能如嬰兒乎。」專气﹐就是專心一致在气上面做功夫。致柔﹐就是功夫柔和到了極處﹐沒有絲毫剛彊急迫的樣子。果能如此﹐神就可以久畱於身中﹐而不向外馳。「神不外馳气自定」﹐气定之後﹐眞息自有發動之時。悠悠二宇﹐是形容眞息的樣子﹐深長而久遠﹐和緩而幽閒。

綿綿迆邐歸元命不汲靈泉常自流

綿綿﹐微細不絕之意。迆邐﹐旁行連延之意。元命卽人身生命根源。這句是形容眞息在身內行動的狀態。𨿽說四肢百骸無處不到﹐然自有他的歸根復命之處。靈泉﹐在後文又叫作神水。地面上泉水總是往下流﹐不會往上流。人要用水﹐非拿器物汲取不可。人身上的靈泉﹐卻無須汲取﹐自然會在身中周身循環。眞息所到之處﹐卽是靈泉所到之處。因爲津能化气﹐气能化津﹐充滿一身﹐所以有如此妙用。

三萬六千爲大功陰陽節候在其中

今歷法一晝夜共九十六刻﹐古歷法一晝夜共百刻。張紫陽《金丹四百宇》序上說﹕「夫一年十有二月﹐一月三十日﹐一日百刻﹐一月總計三千刻﹐十月總計三萬刻。行住坐臥﹐綿綿若存。胎气旣凝﹐嬰兒顯相。玄珠成像﹐太乙合眞。三萬刻之中﹐可以奪天上三萬年之數﹐何也﹖一刻之工夫﹐自有一年之節候。所以三萬刻能奪三萬年之數也。故一年十二月﹐總有三萬六千之數。𨿽愚昧小人﹐行之立躋聖地。柰何百姓日用而不知。」此段文章﹐說得很明白﹐可以作此處注解。

曹文逸是宋徽宗宣和年間人﹐在民國紀元前的七百九十年。張紫陽是宋神宗熙寧年間人﹐在民國紀元前約八百四十年。兩人前後距離不過五十年﹐所以他們的論調頗有幾分相近。

蒸融關脈變筋骨處處光明無不通

此二句是說功夫的效驗。蒸是蒸發﹐融是融化﹐關是關節﹐脈是血脈﹐變是變換。先蒸發而後方能融化。常常融化﹐不要讓他堅硬﹐而後方能慢慢地變換。這个功夫﹐就叫做金丹換骨。處處光明﹐卽是《孫不二女丹經》中所說﹐「元神來往處﹐萬竅發光明」的意思。無不通﹐卽是周身全部通暢﹐沒有一出閉塞。

三彭走出陰屍宅萬國來朝赤帝宮

三彭﹐卽是三尸。道書常說﹕「上尸名彭倨﹐在人頭中﹐令人愚癡沒有智慧﹔中尸名彭質﹐在人胸中﹐令人煩惱不能淸靜﹔下尸名彭矯﹐在人腹中﹐令人貪飲食男女之欲。」或名三尸神。又名三尸虫。《太淸中黃眞經》上有兩句﹐「可惜玄宮十二樓﹐那知反作三虫宅」。這个意思﹐就是說吾人潔淨美好的身體被許多三尸虫盤踞在裏面﹐弄得穢惡不堪﹐是很可惜的。

道家斬三尸法子﹐有用符咒的﹐有守庚申中的﹐有服丹藥的﹐都不算徹底解決。此處用內煉工夫﹐運元和之气﹐充滿臟腑﹐蒸融關脈﹐變換筋骨﹐逼令三尸無處藏身﹐非拋棄他們的老巢子逃走不可。壞東西一去﹐好東西就來了。

萬國來朝﹐比諭五臟六腑四肢百骸的精气神﹐都聚會在絳宮一處。絳宮屬於心的部位﹐心屬火﹐其色赤﹐醫家稱爲君主之宮﹐所以叫作赤帝宮。

借問眞人何處來從前原只在靈臺

眞人﹐卽是眞我。吾人肉體有生有死﹐不能算是眞我﹐只可以叫作假我。除掉有形質的肉體﹐尙剩下那个無形質的念頭。是否可以叫作眞我﹖然而也不是眞我。因爲那个念頭﹐也是忽起忽滅﹐不能由自己做主的。再除掉忽起忽滅的念頭﹐另外尋出一个無生無死萬劫長存的實體﹐這个方是眞我﹐又名爲眞人。這个眞人﹐從前未曾見過面﹐此刻第一次認識他﹐究竟他由何處而來呢﹖其實他從前就住在我們靈臺之中﹐未嘗瞬息離開過﹐並非由外面進來的。

昔年雲霧深遮蔽今日相逢道眼開

因爲歷年以來﹐被雲霧遮蔽﹐把眞人的面目隱藏。𨿽說他從前就住在靈臺之中﹐我們卻認識不出。今日功夫做到相當的程度﹐道眼遂開。道眼旣開﹐如撥雲霧而見靑天﹐眞人因此露面。雲霧二字﹐比諭我們的七情六欲妄想雜念。

此非一朝與一夕是我本眞不是術

這个功夫﹐不是一朝一夕做得成﹐須要經過若干歲月。並且不是用什麼取巧的法術﹐討什麼意外的便宜﹐僅此尋得吾人本來眞面目而已。

歲寒堅確如金石戰退陰魔加慧力

《論語》上有一句話﹕「歲寒然後知﹐松柏之後凋也。」歲寒﹐是每年天气最寒冷的時候。凋﹐是樹木落葉子。松柏後凋﹐是說別種樹木到這个時候﹐都已枯槁零落﹐獨有松柏仍舊靑翠不凋。比諭修道的人有堅忍的力量﹐可以耐得困苦﹐受得磨折﹐而不致於改變初心。確字﹐同堅字一樣解釋。松柏不凋已經稱得起堅確﹐金石比松柏更要堅確。所以此處拿金石比諭修道人的志气﹐有金石般的志气﹐自然能夠戰退陰魔。陰魔旣已去盡﹐慧力卽同時增加。慧是智慧﹐力是毅力。只有智慧而無毅力﹐𨿽可以見道﹐而不能成道。只有毅力﹐而無智慧﹐又恐怕認不淸大道﹐誤入旁門。必須智慧與毅力二者俱足﹐方免遺憾。

皆由虛淡復精專便是華胥淸淨國

心中沒有妄想和欲念就是虛﹐不染一切嗜好並惡習就是淡。仔細研究﹐徹底明白﹐就是精。信受奉行﹐始終如一﹐就是專。

《列子》書上說﹕「黃帝晝寢﹐而夢遊於華胥氏之國。其國無師長。其民無嗜欲。不知親己﹐不知疏物﹐故無愛憎。不知背逆﹐不知向順﹐故無利害。」其實是一種寓言﹐等於今人所謂烏托邦之類。人們心中果能十分淸淨﹐也同到了華胥國一樣。

初將何事立根基到無爲處無不爲

世間無論做什麼事﹐起初總要立一个根基﹐以後方能有所成就。修道是大事業﹐更要把根基立穩﹐方能步步前進。等到工夫純熟﹐程度高深﹐自然顯得頭頭是道。表面上很像無所作爲。實際上已是精全﹑气全﹑神全﹐沒有絲毫缺陷。老子《道德經》第三章

說﹕「爲無爲則無不治矣。」又第三十七章

說﹕「道常無爲而無不爲。」此篇「到無爲處無不爲」句﹐也是根據老子的意思。

念中境象須除拔夢裏精神牢執持

這兩句﹐就是立根基的辦法。吾人當靜坐的時候﹐須要把心中雜念打掃漧淨。等到坐功純熟之後﹐雜念可以完全消滅。然後在睡夢之中﹐也不忘記修道之事﹐也同平常靜坐的時候一樣﹐自己很有主宰。

不動不靜爲大要不方不圓爲至道

工夫偏於動﹐嫌太浮躁﹔工夫偏於靜﹐嫌太枯寂﹔性情偏於方﹐嫌太板滯﹔性情偏於圓﹐嫌太巧滑。能不落於兩邊而得其中和﹐才是大道。

元和內煉卽成眞呼吸外求終未了

吾人果能在身內運用元始中和之气﹐流行不息﹐就可以成道。倘若在外面呼吸上永久執著﹐不肯放松﹐到底未有了脫之日。

元气不住神不安蠹木無根枝葉幹

元气﹐卽是上文所說元始中和之气。不住﹐卽是不能長住於身內﹐而向外面發泄。發泄太多﹐身體裏面的元气漸漸虧損﹐元神因爲沒有元气來培養﹐遂不能在身中安居而要逃亡。譬如樹木被蠹虫所蝕﹐根本受傷﹐枝葉自然就漧枯。人身中元气﹐被七情六欲﹑饑飽寒暑﹑勞心苦力所傷﹐身體自然也不能長久。

休論涕唾與精血達本窮源總一般

鼻中生出的流質叫作涕﹐口中生出的流質叫作唾﹐心中生出的流質叫作血﹐外腎生出的流質叫作精。𨿽有四種名稱不同﹐但是這些東西本源卻是一樣。

達本﹐是看透它們的根本。窮源﹐是追究他們的來源。

此物何曾有定位隨時變化因心意

人身上各種流質﹐不是分疆畫界固定在一處而不許移動的﹐都是臨時因外界的感觸﹐和內心的刺激而後生的。

在體感熱卽爲汗在眼感悲卽爲淚

皮膚裏面的流質﹐外感於天气溫度太高就變化爲汗﹐從毛孔中出來。眼睛裏面的流質﹐內感於情意過分悲哀就變化爲淚﹐從淚腺中流出來。

在腎感念卽爲精在鼻感風卽爲涕

外腎裏面的流質﹐內感於心中淫欲之念就變化爲精﹐從尿管中出來。鼻粘膜裏面的流質﹐外感於空气寒冷之風就變化爲涕﹐從鼻孔中出來。

縱橫流轉潤一身到頭不出於神水

縱﹐指人身上下。橫﹐指人身前後左右。流轉﹐是說在身體裏面周流循環。潤一身﹐是說身中無一處不走到﹐無一處不滋潤。所以能有這種變化和這種功效﹐總不離乎神水的作用。

神水難言識者稀資生一切由眞气

「神水」這件寶物﹐他本身的道理太玄妙﹐頗難以言語形容。而且世間有學問的人𨿽多﹐識得神水的人卻很少。須知汗淚涕唾精血等等﹐都是神水所生﹐神水又是眞气所生。人身若沒有眞气﹐神水就不免要漧枯。神水旣然漧枯﹐於是乎有眼不能視﹐有耳不能聽﹐有鼻不能嗅﹐有舌不能嘗﹐有生殖器不能生育﹐有四肢百節不能活動。到了這个地步﹐離死也不遠了。

按﹕學者讀丹經最感困難的﹐就是同樣的一个名詞﹐無論在什麼方法上都可以混用。卽知「神水」二字﹐在此處是如此解釋。若在別種丹經上﹐𨿽有同樣的名詞﹐卻不能作同樣的解釋。請看張紫陽《悟眞篇》後序云「金丹之要﹐在乎神水華池。」又張紫陽《全丹四百字》序云「以鉛見汞﹐名曰華池﹔以汞入鉛﹐名曰神水。」這是人元丹法的神水。

又張紫陽《金藥祕訣》序云「金水者乃得金气之玄水﹐又號神水。煉丹之訣﹐但能引神水入華池﹐萬事畢矣。」許眞君《石函記》中《聖石指玄篇》云「鉛砂摶成如土塊﹐六一固濟相護愛。用火鍛煉一晝夜﹐火滅煙消土化灰。騰鉛倒裝入灰池﹐火發鉛熔化神水。」這是天元丹法的神水。

又《明鏡匣》云「若人識眞汞﹐黃金內神火﹔若人識眞鉛﹐白金內神水。」白紫淸《地元眞訣》云「華池神水﹐神水眞金。閃灼先天﹐發泄乾金。」這是地元丹法的神水。

又靈陽子《洞天祕典》云「陰陽鉛汞爲神水﹐神水施爲不離鉛。誰識丹鑪神水﹐乃爲月魄金漿。」伍沖虛《修仙歌》中自注云「暗進者﹐暗進神水﹐暗進神火﹐屬烹煉之工。明進者﹐明進神水﹐明進神火﹐屬超脫之工。」朱癡伯《金火燈》云「生鉛但有壬水癸水。旣成白金﹐其中方有神水。」這是黃白術的神水。

以上所列各種丹經中「神水」名詞﹐比較《靈源大道歌》中「神水」﹐確有霄壤之別。

又朗然子詩云「夾脊河車透頂門﹐眞修捷徑此爲尊。華池神水頻吞咽﹐紫府元君直上奔。常使气沖關節透﹐自然精滿谷神存。一朝得到長生路﹐須感當初指教人。」此詩所用「神水」名詞﹐專指口中津液而言﹐乃狹義的神水。《靈源大道歌》中神水﹐包括人身一切粗細流質而言﹐乃廣義的神水。意義𨿽同﹐而不完全相同。倘若學者止知其一﹐不知其二﹐依先入爲主﹐看見名詞相同﹐就說方法是一樣﹐那眞是誤人而又自誤。

天元丹法﹐重在服食﹐不重點化。地元丹法﹐旣能點化﹐又可以進一步煉成服食﹐而上接天元。黃白術﹐只能到點化程度而已﹐不能再往前進。人元丹法﹐要用同類陰陽﹐𨿽有鉛銀砂汞等名詞﹐其實與五金八石毫無關系。這是四種丹法不同之處。

至於《靈源大道歌》的宗旨﹐乃是修道﹐不是煉丹﹐也不是參禪止觀。其中作用﹐學者應當辧別淸楚﹐不可稍涉含糊。世上流傳的各種丹經道書﹐都病在籠統﹐理路不淸﹐閱之往往令人厭倦。我深悉其中獘病﹐所以專重分析﹐想把科學精神用在仙學上面﹐以接引後來的同志。因爲這个緣故﹐凡是拙作論調﹐每不肯附和前人之說﹐亦自有苦衷﹐讀者能諒解爲幸。

再按﹐《揚善半月刊》﹐第四十一期第六頁﹐所載《玉華宮侍書仙子降壇詩》末二句云「爲惜前緣開後覺。早畱眞液渡衰殘﹐」眞液二字﹐正合《靈源大道歌》「神水」二字的本意。畱得住眞液﹐才可以濟渡衰殘。卽是畱得住神水﹐才可以維持生命。這種理論﹐已成爲鐵案如山﹐不能搖動。旣然當年曹文逸眞人不惜苦口婆心﹐把第一等修煉的方法宣布流傳﹐諸君總算有緣﹐𨿽然在八百年以後出世﹐但是能讀她這篇歌訣﹐也就如聞其聲﹐如見其人了。因此奉勸諸君﹐務必努力奉行﹐不可虛度歲月。否則﹐轉世投胎﹐未必再有今日的機會。

但知恬淡無思慮齋戒寧心節言語

「但知」二字的意思﹐就是只曉得照以下所說的方法做去﹐其它一切都不去管。恬﹐是心中安靜﹐淡﹐是把世間虛榮看得很淡。思﹐是思想。慮﹐是憂慮。齋戒﹐是古人在將要祭祀天地鬼神之前一種預備的行爲。如沐浴﹑更衣﹑不飲酒﹑不茹葷﹑不作樂之類。寧心﹐是心不妄想。節言語﹐是口不亂說。

一昧醍醐甘露漿饑渴消除見眞素

牛奶第一轉叫作酪﹐第二轉叫作生酥﹐第三轉叫作熟酥﹐第四轉叫作醍醐。醍醐﹐可以算得牛奶中精華所結成的。芭蕉有一種﹐名叫甘露蕉﹐花苞中有露水﹐味甚甘﹐就是甘露漿。可以算得芭蕉中精華所結成的。一味﹐是說沒有第二樣。因爲上面所做的功夫﹐純潔而安靜。所以身中發生的效驗﹐也是甜美而淸涼。

饑則思食﹐渴則思飲﹐都是表示吾人身體裏面有所欠缺﹐需要補足﹐方好維持。假使身體內部無所欠缺﹐自然就不饑渴﹐能入大定。自然就能看見本來面目。

凡絲類沒有染顏色的叫作素。吾人眞面目﹐本是白淨無疵﹐一塵不染﹐所以叫作眞素。

他時動滿自逍遙初日煉烹實勤苦

到了將來功夫圓滿之後﹐自然逍遙快樂。但在當初下功的時候﹐實未免勤勞而辛苦。

用武火時叫作煉﹐用文火時叫作烹。如何是武火﹖打起精神﹐掃除雜念﹐端身正坐﹐心息相依。如何是文火﹖全體放松﹐含光內守﹐綿綿似有﹐默默如無。

勤苦之中又不勤閒閒只要養元神

𨿽說下手做功夫要耐得勤苦﹐然又不是勞心勞力勞動手動腳的事。所以老子《道德經》上有一句口訣﹐教人「用之不勤﹐」旣說要勤﹐又說要不勤﹐豈非自相矛盾嗎﹖須知所說「不勤」的意思﹐就是不勞動﹐不執著。不拔苗助長。所說「勤」的意思﹐就是不虛度﹐不懈怠﹐不一暴十寒。閒閒﹐就是表示不勤。能閒閒﹐方能保得住元气﹐能保元气﹐方能養得住元神。

柰何心使閒不得到此縱擒全在人

柰何世上的人心﹐總是要休息而不可得。𨿽說因爲環境所困﹐不能完全放下。然而有一半也是歷劫以來的習慣﹐難以改變。做功夫的人﹐常常被這个念頭所累。到了此種地步﹐或任他放縱﹐或設法擒拿﹐全在各人自己做主。

我昔苦中苦更苦木食艸衣孤又靜

曹眞人言她自己當日做功夫時期﹐很受過許多困苦。喫的穿的﹐都是別人家不要的東西。所處的境遇﹐旣孤寂而又冷靜。

心知大道不能行名迹與身爲大病

心中分明認得大道是好﹐無柰不能實行。所不能實行的緣故﹐因爲受三種之累﹕一種虛名﹐二種事迹﹐三種身體。虛名之累﹐就是能者多勞﹔事迹之累﹐就是權利義務﹔身體之累﹐就是衣食住行。

比如閒處用功夫爭似泰然坐大定

修道的人﹐就怕不得閒。幸而得閒﹐又被許多有作爲的旁門小法所累。比如我們身心﹐已經得到了淸閒境界。與其再要用各種旁門小法功夫﹐倒不如一切放下﹐專修大定的功夫爲妙。「爭「字與」怎「相同﹐」爭似「猶言」怎若。」

按﹕張紫陽眞人《悟眞篇》七言律詩第二首云「大藥不求爭得遇。」第十三首云「爭如火裏好栽蓮」。七言絕句第一首云「爭得金丹不解生。」第八首云「爭似眞鉛合聖機。」第四十首云「爭得金烏搦兔兒。」第六十四首云「教人爭得見行藏。」凡所有的「爭」字﹐都作「怎」字解。宋朝人文章上面所習用的字眼﹐和現在人所用的兩樣。爲諸君讀道書便利計﹐特附注於此。

形神𨿽曰兩難全了命未能先了性

大道之要﹐在全神而又全形。全神﹐普通叫作性功。全形﹐普通叫作命功。修道的人﹐能得形神兩全最上。如其不能﹐先做性功以全神。等到有機會時﹐再做命功以全形﹐亦無不可。下文所說﹕就是了性全神的辦法。

不去奔名與逐利絕了人情總無事

不去同人家爭名奪利﹐謝絕人情上的往來應酬﹐就能夠達到淸閒無事的境界。

決烈在人何住滯在我更教誰制禦

不貪名利與謝絕應酬﹐這兩件事﹐看起來很不容易做到。但是事在人爲﹐倘若眞肯下決烈的心﹐未必一定就有什麼障礙。在我自己本身﹐更是要做就做﹐教誰來干涉我呢﹖住滯﹐卽障礙之意。制禦﹐卽干涉之意。

掀天聲價又如何倚馬文章未足貴

掀天﹐形容其人聲價之高。倚馬﹐形容文章下筆之快。但是對於修道上都無用處。

榮華衣食總無心積玉堆金復何濟

上句說一心向道﹐不注意於榮華衣食。下句說有錢的人﹐若不肯修道﹐等到老病死的時候﹐𨿽有錢又何濟於事呢﹖

工巧文章與詞賦多能礙卻修行路

此言成爲一个文學家﹐也無大用﹐反而成爲修行的障礙。

恰如薄霧與輕煙閒傍落花隨柳絮

此言文人不能成大事業﹐就像那些薄霧輕煙﹐和落花飛絮爲伴﹐總覺得飄揚無根﹐虛而不實。

縹緲浮游天地間到了不能成雨露

上句說薄霧輕煙的形狀﹐下句說薄霧輕煙與雨露不同﹐雨露有益於人世﹐煙霧無益於人世﹐而煙霧終久是煙霧﹐不能變成雨露。縹緲﹐形容其飄蕩無根。浮游﹐形容其虛而不實。

名與身兮竟孰親半生歲月大因循

世上沒有一个人不喜歡名譽﹐更沒有一个人不愛惜身體。名譽和身體比較起來﹐那一樣同我最親近呢﹖自然是身體最親近了。可惜世上人半生歲月﹐就此因循過去。因循二字的意思﹐就是遵守舊章。我們抱定人類始祖所遺傳的飲食男女習慣﹐永遠不肯改變。服從造化所支配的生老病死定律﹐絕對不敢違抗。這些都叫作因循。

比來修煉賴神气神气不安空苦辛

比來﹐就是近來﹐大槪指中年以後而言。因爲凡人到了這个時候﹐身體已漸漸衰朽﹐全靠在神气上面用功夫﹐才能有少許補救。神气若不能安居在身內﹐所做的功夫都是白喫辛苦。

可憐一个好基址金殿玉堂無主人

好基址﹑金殿玉堂﹐皆指人的身體而言。主人﹐指人的元神而言。身體譬如一所房屋﹐元神譬如這房屋的主人。倘若時時刻刻讓他在外面遊蕩﹐不肯回到腔子裏。就像一所好房屋﹐無人居住﹐無人打掃﹐無人修理﹐漸漸的這个房子就要變壞了。

勸得主人長久住置在虛閒無用處

我們應該用種種方法﹐把房屋的主人勸回來﹐長久住在家中﹐不要野心勃勃﹐常想跑到外面去。並且要把他放在空虛閒靜的地方﹐使他心無所用﹐然後他的舊習慣始能慢慢的改變。

無中妙有執持難解養嬰兒須籍母

我們的元神﹐當其寂然不動的時候﹐不可以說他是有。當其感而遂通的時候﹐又不可以說他是無﹐只好說是無中妙有。

凡世間道理﹐不可拿言語形容﹐不可用心思推測的﹐都叫作妙。妙有也是這種道理。旣不偏於無﹐亦不偏於有﹐因此就難於執持。所謂難於執持﹐就是說把握不牢﹐捉摸不定。照這樣看來﹐功夫究竟如何下手呢﹖但諸君要懂得﹐世人養育嬰兒﹐全靠母親的力量。我們元神譬諭嬰兒﹐試問元神之母是什麼﹖老子《道德經》第一章

云「無名天地之始。有名萬物之母。」第二十章

云「我獨異於人。而貴求食於母。」第二十五章

云「有物混成。先天地生﹐寂兮寥兮。獨立而不改。周行而不殆。可以爲天下母。吾不知其名。字之曰道。」因此我們可以斷定母就是道。若要養育元神﹐必須憑籍道力。

道是什麼﹖道就是陰陽﹐陰陽就是性命﹐性命就是神气。初下手工夫﹐就是以神馭气﹐以气養神。神气合一﹐就是修道。

緘藏俊辯黜聰明收卷精神作愚魯

精神發於耳目﹐叫作聰明。發於言論文章﹐叫作俊辯。緘﹐是封閉。藏﹐收藏。黜﹐是廢棄。收卷﹐等於收卷。這兩句大意﹐是勸人把自己精神收藏在身體裏面﹐不要發泄在身體外面﹐要學老子《道德經》上所說﹕「大辯若納﹐大巧若拙。」的樣子﹐是爲修道初步下手的辦法。

堅心一志任前程大道於人終不負

必要堅定﹐志要專一﹐任我們向前途走去﹐終可以達到目的﹐那時才曉得大道不負於人。所怕的就是人們自己不肯走這條大道﹐偏喜歡走邪路旁門﹐非但今生落一場空﹐並且來生尙要招得種種惡報﹐何苦乃爾﹗

女丹詩集

女丹詩集前篇

濟一子金溪傅金銓匯輯

吳采鸞仙姑

三首﹑並序

采鸞﹐吳猛女也。猛仕吳爲西安令﹐至人丁義授以道術﹐猛授南昌許遜。遜爲旌陽令﹐聞丹陽諶母有道﹐同往訪之。母以道妙授遜﹐遜請並授猛﹐母不許﹐命轉授之。鸞師事丁義女秀英﹐道成隨父上升。

心如一片玉壺冰﹐未許纖塵半點侵﹐霾卻玉壺全不管﹐瑤臺直上最高層。

寵辱無稽何用爭﹐浮雲不礙月光明﹐任呼牛馬俱堪應﹐肯放纖塵入意城。

身居城市性居山﹐傀儡場中事等閒﹐一座虛彌藏芥子﹐大千文字總堪刪。

樊云翹仙姑

六首﹑並序

樊云翹﹐劉綱妻也。俱有道術﹐能檄召鬼神﹐禁制變化﹐潛修密證人不能知。爲令尙淸靜簡易﹐民受其惠﹐年歲大丰﹐遠近忻仰。瑕日常與綱較法﹐綱作火燒客碓捨﹐火從東起夫人布雨從西來禁之﹐庭中桃兩枝﹐綱咒一枝落籬外﹐夫人咒入篋中﹐綱唾盤中成魚﹐夫人唾爲獺食之。一日與綱入四明山﹐路值虎﹐綱禁之﹐虎伏而號﹐夫人薄而觀之﹐虎不敢仰視﹐擒歸系牀側。將升之日﹐縣廳側有大皂莢樹﹐綱由樹頂飛舉﹐夫人平坐牀上冉冉如雲之騰﹐遂同升天。後再顯於藍橋舟中﹐詔裴航入道﹐以妹雲英妻之﹐共成正果焉。

乾象剛兮坤德柔﹐工夫先向定中求﹐澄淸一勺瑤池水﹐明月何須七寶修。

龍虎狷馬費牢籠﹐略放飛騰業障蒙﹔至寂如如眞妙法﹐擒來化作一天風。

養性還須先靜心﹐何勞乞巧更穿鍼﹐鐵牛牽得隨身轉﹐方顯無邊慧業深。

何須拜禱乞長生﹐端的元神徹底淸﹐粉碎虛空渾自在﹐摩尼舍利總虛名。

一間金屋住雙姝﹐總有儀【態】意不孚﹐若得月中生个日﹐驪龍吐出夜光珠。

愛河波浪起層層﹐濃則沈兮談則升﹐鼓楫若能施勇斷﹐蓬萊弱水豈難憑。

月華崔少玄仙姑

六首﹑並序

崔少玄﹐唐季時汾州刺史崔恭少女。生而端麗﹐幼而性宗﹐及笄歸廬陲﹐十年苦功﹐二十四歲成道。陲官閩嶠過建溪武夷山﹐雲中見紫霄元君﹑扶桑夫人問陲曰「月華君來乎﹖」陲怪問之﹐云「吾昔爲﹖玉皇左侍﹐書號月華君﹐以宿緣謫爲君妻。」後罷府家﹐洛陽畱書遺陲曰「得之一元﹐匪受自天。太老之眞﹐無上之仙。光含影藏﹐形於自然。眞安匪求﹐人之久畱。淑美其眞﹐體性剛柔。丹霄碧天﹐上聖之儔。百歲之後﹐空餘故【丘】。」書畢而化。

初三才見影如娥﹐相對陽光皎潔多﹐要得絪縕凝玉夜﹐先探消息捉金波。

性宗明處命基堅﹐九轉河車九鼎全﹐金虎玉龍相會合﹐三花捧出小神仙。

心如止水自悠悠﹐常寂常惺好進修﹐養得烏肥培兔瘦﹐靈芝秀出碧峯頭。

地下須知亦有天﹐專心求己卽求仙﹐一朝悟徹陰陽旨﹐惟在生生一气先。

綠鬢朱顏曾幾時﹐須臾鶴髮亂如絲﹐開簾瞥見梅花發﹐一段春光莫放遲。

不求外護不參禪﹐眼底蒼桑任變遷﹐丹徑須知從直上﹐玄珠只在我胸前。

唐廣眞眞人

四首﹑並序

唐廣眞﹐嚴州人﹐事母至孝。旣嫁得血疾﹐夢道人與藥而愈﹐自是好道。虔奉何仙姑﹐一日親授元妙。宋淳熙中有三仙引至海邊﹐跨大蝦蟆渡海隨遊名山。仙問曰「汝欲超凡入聖耶﹖畱形住世耶﹖棄骨成仙耶﹖」對曰「有母在﹐願奉終養。」賜丹一粒吞之﹐遂不谷食。後召入德壽宮﹐封寂靜凝神眞人

玄機覿面費搜尋﹐著眼方知至理深﹐性學難將文字指﹐業緣了當見眞心。

心性原來最易明﹐但隨峯頂暮云晴﹐東西南北皆堪住﹐便可蓬山碧海行。

不識性兮不識命﹐剖破乾坤分兩途﹐但教相合成丹日﹐醉倒壺中不用扶。

無嗔無喜气和醺﹐應事隨機風逐云﹐虎伏龍馴心自靜﹐碧天明月白紛紛。

玄靜散人周元君

五首﹑並序

玄靜散人﹐姓周氏﹐寧海東牟王處一之母也。處一生於金熙宋皇統二年﹐孕時夜夢紅霞繞身﹐驚寐而化。幼多穎悟﹐一日遊山中遇老人坐大石﹐謂之曰「子異日揚名帝闕﹐爲道教宗主。」遂摩頂而去。嘗作頌自歌曰「爭甚名﹖奪甚利﹖不如聞早修心地﹐自家修證自前程﹐自家不作爲羣類。」大定八年遇重陽祖師於全眞庵﹐請爲弟子﹐奉母同修﹐各受大道﹐家貧力薄﹐苦志修持。後處一應名赴闕﹐奏封有云「鏡明猶能鑑物﹐況天地之鑑無幽不燭﹐何物可逃﹖所謂天地之鑑﹐卽自己靈明之妙也。」於是大稱旨章﹐宗嘆曰「淸明在躬﹐志气如神﹐先生之謂也。」明年母壽九秩﹐表乞侍養一日﹐母謂處一曰「我歸期已至﹐」因示「不貪生﹐不懼死」之語而化﹐葬畢語門人曰「羣眞相約﹐吾去矣。」焚香沐浴而升。

坤訣須從靜裏求﹐靜中卻有動機畱﹐若教空坐存枯想﹐虎走龍飛丹怎投﹖

一點靈臺盤石安﹐任他榮落態千般﹐陽光本是摩尼寶﹐个裏收藏結大丹。

心似曹溪一片秋﹐好從子午下功修﹐魚龍潑刺波還靜﹐只有長空月影畱。

輕煙薄霧障空虛﹐卻使靈明無處居﹐憎愛榮枯皆利刃﹐子如傷子怎尋子。

性命先須月窟參﹐擒龍【縛】虎莫遲延﹐陽生之候眞陽漏﹐黍米如何得保全。

女丹詩集後篇

黔中積善堂述

白蓮眞人

男女金丹地不同﹐陰陽一理實相通﹐

淸心寡欲爲根本﹐築基先要斬赤龍。

男女金丹地不同﹐﹝男子所觀之地﹐與女子所觀之地﹐初功本不同。﹞陰陽一理實相通﹐﹝男女都要煉成純陽﹐其實理一而已。﹞淸心寡欲爲根本﹐築基先要斬赤龍。﹝赤龍﹐月信也。煉去煉來月信不潮﹐兩乳自縮如男子縮龜一般﹐則丹基始成。﹞

生來本靜靜中求﹐一味燻蒸補破舟﹐

血變爲气潮絕信﹐先天一復上瀛州。

生來本靜靜中求﹐﹝女子生來其性本靜﹐卽於靜中煉丹成功較男子更速。﹞一味燻蒸補破舟﹐血變爲气潮絕信﹐﹝女子多血﹐用法盡變爲气﹐而月信可絕。﹞先天一復上瀛州。﹝復其初來之性﹐卽可成仙﹑成佛。﹞

情竇開時如破瓜﹐全憑土德長黃芽﹐

朝朝暮暮勤培養﹐自得長生不老花。

情竇開時如破瓜﹐﹝天癸水至﹐如破瓜然。﹞全憑土德長黃芽﹐﹝芽生五土之中﹐故曰「黃芽。」﹞朝朝暮暮勤培養﹐自得長生不老花。﹝由黃芽而勤養之﹐不使戕敗﹐漸漸開花﹐卽能超劫運爲長生之本。﹞

香逸靈眞佛

身中有一白雀觀﹐要學觀音把法煉﹐

有朝功成朝王母﹐大眾同飲蟠桃宴。

身中有一白雀觀﹐﹝指乳房也﹐使紅變爲白﹐故以白雀觀比之。﹞要學觀音把法煉﹐﹝昔觀音聖母在白雀寺中煉法﹐卒成大道。﹞有朝功成朝王母﹐大眾同飲蟠桃宴。﹝望人同登彼岸﹐普渡婆心也。﹞

全眞一畫佛

婦女忙將紅塵淡﹐阿彌陀佛心中念﹐

不離黃姑同坐臥﹐凡胎自脫仙骨換。

婦女忙將紅塵淡﹐阿彌陀佛心中念﹐﹝常念四字經﹐卽是拴心之法﹞不離黃姑同坐臥﹐﹝時守眞意﹐功可速成。﹞凡胎自脫仙骨換。﹝有如此好處﹐怎不學習﹖﹞

無極眞人

未死學死終不死﹐逢生殺生永不生﹐

不死不生眞人妙﹐涅盤一證大功成。

未死學死終不死﹐﹝人𨿽未死﹐猶如死人一般。所以終得不死。﹞逢生殺生永不生﹐﹝心有生時卽以慧劍殺之﹐所以終致不生。﹞不死不生眞人妙﹐涅盤一證大功成。﹝形不死﹐心不生﹐可證涅盤上果﹐功何大哉﹗﹞

上「右」眞一古母敬注

慈悲古母

回光返照兩乳間﹐修神注在金鎖前﹐

二日半後黃變白﹐移鼎換鑪煉成仙。

回光返照兩乳間﹐修神注在金鎖前﹐﹝眼觀兩乳之中﹐神注兩腎之下﹐自然河車運至中田以補破體。﹞二日半後黃變白﹐﹝行經過後計二日半﹐血變成黃﹐斯時淨心用功。不久變白而赤脈斬﹐猶是處子體矣。﹞移鼎換鑪煉成仙。﹝赤龍已斬﹐行法之地不同﹐得訣煉之可成。﹞

靈眞太化佛

慈悲爲本心是婆﹐在家出家養太和﹐

人人都有菩提樹﹐長坐菩提登大羅。

慈悲爲本心是婆﹐在家出家養太和﹐﹝在家婦女﹐出家尼僧道姑﹐俱可修煉。總要以慈悲爲本。﹞人人都有菩提樹﹐長坐菩提登大羅。﹝能知菩提樹在何處﹐卽在菩提樹上用功﹐久之必成菩提矣。﹞

靑雲眞人

藥在火中煉﹐火在藥中現﹐

有火無藥煮空鐺﹐有藥無火終消散﹐

火藥二物能適宜﹐金丹一結入閬苑。

藥在火中煉﹐﹝藥﹐炁也。神﹐火也。卽是神馭炁。﹞火在藥中現﹐﹝神因炁而愈靈。﹞有火無藥煮空鐺﹐﹝不可弄火﹗﹞有藥無火終消散﹐﹝不可無火。﹞火藥二物能適宜﹐金丹一結入閬苑。﹝神炁相依﹐焉有不成之理。﹞

光明大慈眞人

幽閒貞靜養性情﹐婦道克全德匪輕﹐

乳房血海常畱意﹐將形收斂合太陰。

幽閒貞靜養性情﹐婦道克全德匪輕﹐﹝上句養性﹐下句培德﹐卽是內外交修功夫。﹞乳房血海常畱意﹐﹝下手初功﹐﹞將形收斂合太陰。﹝太陰斂形法﹐其乳縮如男子。﹞

彩雲琉璃仙

最好惟有六字經﹐從前轉後住到心﹐

其中暗寓河車法﹐不知不覺煉成眞。

最好惟有六字經﹐﹝卽南無阿彌陀佛﹐﹞從前轉後住到心﹐﹝念佛之法﹕臍前念南﹐陽關念無﹐陰腎念阿﹐泥丸念彌﹐咽喉念陀﹐終將佛字住在心裏。又可收心﹐又可平气。﹞其中暗寓河車法﹐﹝時刻照此法念之﹐盡將後天陽气車入中田﹐自能補足先天。﹞不知不覺煉成眞。﹝此法簡易﹐婦女可念﹐男子亦可念。總要行之久遠其效愈大。﹞

靈全古母

懷抱兩个如意圖﹐生來卽有人人俱﹐

問人果能如意否﹖果能如意上天都。

懷抱兩个如意圖﹐﹝此圖所以護心﹐亦所以通心。﹞生來卽有人人俱﹐﹝不分男女﹐人人皆有。﹞問人果能如意否﹖﹝如意巾﹐蓋有如來果能如意﹐自有無窮佳境見於胸懷。﹞果能如意上天都。﹝不負如意圖之名﹐自得如意圖之實﹐飛升指日可俟。﹞

大慈純眞佛

動靜不可離這个﹐離了這个路便錯﹐

坤陰變作乾陽體﹐頂天立地莫柔懦。

動靜不可離這个﹐離了這个路便錯﹐﹝這个﹐眞意也。時時誠意﹐先天自復。若意念一差﹐便非正路。﹞坤陰變作乾陽體﹐﹝女性本陰﹐變爲乾陽方能輕身。﹞頂天立地莫柔懦。﹝陰性多柔﹐要有頂天立地志向﹐庶於道有望。﹞

無極瓊眞人

一入空門萬事休﹐紅塵何故掛心頭﹖

金沙古佛規模在﹐靜坐參禪曷效尢。

一入空門萬事休﹐紅塵何故掛心頭﹖﹝世之尼僧﹑道姑已入空門矣﹐心猶不忘夫紅塵者﹐何故﹖﹞金沙古佛規模在﹐靜坐參禪曷效尢。﹝金沙古佛﹐觀音大士也。何不學之以成正覺﹖此言出家者宜急修。﹞

覺世界佛

可憐最是未亡人﹐矢志冰霜實苦辛﹐

堅貞卽是仙佛種﹐急修急煉出風塵。

可憐最是未亡人﹐﹝凡夫死者﹐謂之未亡人。﹞矢志冰霜實苦辛﹐﹝夫死守節﹐凜如冰霜﹐不知受了許多辛苦﹗﹞堅貞卽是仙佛種﹐急修急煉出風塵。﹝仙女﹑女佛﹐盡是堅貞爲本。旣爲節婦﹐卽仙佛種子矣。還在風塵中何益﹖此言節婦宜急修。﹞

明淨佛

王母選取重女眞﹐色卽是空見分明﹐

渾淪元气無虧損﹐得法一煉功便成。

王母選取重女眞﹐色卽是空見分明﹐﹝大有夙根者﹐見得色卽是空﹐空卽是色﹐修成女眞﹐故王母特優重之。﹞渾淪元气無虧損﹐﹝不必補漏﹐﹞得法一煉功便成。﹝得了先天之法﹐一煉卽成﹐言甚易也。此言女童宜急修。﹞

慈仁鑑善佛

莫謂家事紛難絕﹐坤維正气修卽得﹐

從無入有養神胎﹐下田不結中田結。

莫謂家事紛難絕﹐坤維正气修卽得﹐﹝婦女皆有坤維正气﹐莫因家事紛紜遂耽誤一生也。﹞從無入有養神胎﹐下田不結中田結。﹝結於下田者是凡胎﹐結於中田者是神胎。神胎是自己神炁所凝不因外來﹐故謂之從無入有﹐此言在家婦女宜急修。﹞

億萬化劫靈全古母

四大名山多女仙﹐半孝半節半參禪﹐

總以心性爲根本﹐功圓行滿駕玉蓮。

四大名山多女仙﹐半孝半節半參禪﹐﹝有以孝成者﹐有以節成者﹐有以參禪成者﹐途𨿽異而歸則同。﹞總以心性爲根本﹐功圓行滿駕玉蓮。﹝「心性」二字修丹之本﹐男女都離不得。此首總結女丹經。﹞

上「右」白蓮眞人部下玉女注

西池集

西池金母少女太眞王夫人著

孚佑帝君回春子注

金溪傅金詮較訂

西池集序

蓋聞乾健統天﹐坤順得主。資生之道﹐含二炁以絪縕。交泰之和﹐統三才而埏埴。德言工貌﹐坤道云全淑愼溫柔﹐閫儀斯著。至於夙鍾靈气﹐生具慧姿﹐錦織回文﹐猶受連波之憎﹔艷霾﹝同埋﹞靑冢﹐空歸夜月之魂。其他霧鬢云鬟﹐沈迷苦海﹐啼香怨粉﹐塡入火坑﹐五漏形骸本是前生業障﹐三因不悟又增今世冤愆﹐其間修短窮通﹐不能枚舉﹐妍媸愚智﹐何可勝言﹗總因世乏坤傳﹐致使人難超劫。是以奏請太上敕命羣眞﹐闡心性於詩篇﹐寄棒喝於轉語﹐旣知寂靜﹐恐墮頑空﹐更有眞傳教渠下手。言言玉液﹐無非修身立命之功﹔字字金鍼﹐盡是縛虎牽龍之訣。果能誠心鍛煉﹐眼前卽是玄州﹔依法修持﹐鼎內便凝絳雪﹐與其牽纏世网﹐戀玆一息繁華﹐何如斬斷情關﹐占卻萬年道域﹖西池有路度楫在玆﹐聊綴卮言﹐用申木鐸﹐重陽子謹序。

詠性功十八首

其一

月正圓時映水明﹐乾坤大地總瑩瑩﹐片雁斜過潭有影﹐移時明月映波淸。

回春子曰﹕

巧機適合﹐寶相團圞﹐月照寒潭﹐光芒四射。

惟淸乃澄﹐惟澄乃照﹐寂照圓通﹐覺靈自現。

西來妙義﹐至大至圓﹐活潑玄微﹐東海珠還。

咦﹗四海湯湯水接天﹐水天深處自逢源。

海蟾子曰﹕

喜得同人注性詩﹐明心見性道成時。劉癡來與龍華會﹐醉向澄潭捉月遲。

靈陽子曰﹕

此夕欣逢巧節﹐澄淸要在斯時﹐月光皎潔印深池﹐眞个天星倒置。

不著離奇色相﹐豈因空境空之﹐一靈透出己前珠﹐魚目應知不是。

長春子曰﹕

心性非一物﹐性在心中見﹐水月兩澄淸﹐波光自不染。

其二

靈臺深廣似澄江﹐源遠應知流自長﹐任爾毒龍爭戲擾﹐豈如溝洫污泥揚﹗

回春子曰﹕

淸光如鑑﹐不須鍛煉。一著揩磨﹐毒龍便現。

咦﹗沒得說。西來妙義﹐只履仍歸。

其三

磨不燐兮涅不緇﹐寵何可羨辱何辭﹖靜中現个團圞月﹐始信斯人不是癡。

回春子曰﹕

當頭一棒﹐領者去會﹐會者顚頭﹐融通寂滅。

其四

惡莫憎兮善莫誇﹐堅持吾性漫憑他。地雷震動眞如現﹐一任遨遊上海查。

回春子曰﹕

如何佛法﹖幹矢一橛﹗霹靂一聲﹐不怕打殺。

其五

濃雲密霧兩淒淒﹐遮卻本來菩薩面﹐不是淸風淨掃除﹐蟾光怎得團圞現﹖

回春子曰﹕

蒲團片晌﹐剎那一刻﹐翻个筋斗﹐菩薩出現。

其六

性似澄潭水﹐心如大地平﹐艸萊生卽剗﹐風過碧波淸。

回春子曰﹕

性不離心﹐心空無物。艸生用剗﹐下乘之法。

其七

靈明一點本淸虛﹐云去云來月自如。應事還同光暫晦﹐魄生依舊現明珠。

回春子曰﹕

不曉參禪﹐那知拜佛﹖一拳打破﹐五指不撒。

其八

心如野鳥最難馴﹐才出籠時便要擒﹐莫使隨風任南北﹐本來狼藉陷深坑。

回春子曰﹕

分明一个月﹐指早是个日。日月光天德﹐山河壯帝都。

咄﹗誰識﹖

其九

一點靈明一點金﹐隨風颺去窅沈沈。分明有个菩提種﹐性亂神昏何處尋﹖

回春子曰﹕

穿衣喫飯﹐不知飽暖。心去性空﹐火中蓮現。

其十

愁苗情種兩都捐﹐外若春溫內鐵堅。順死逆生同一理﹐但於動靜卻非然。

回春子曰﹕

荊棘中不妨著腳﹐深潭內也易翻身。怕只怕淸風明月﹐坐對靑山。

其十一

人生碌碌似浮萍﹐業海風波何日停﹖要識本來眞面目﹐勤從月下叩眞人。

回春子曰﹕

一盂一缽﹝音撥﹞﹐到處爲家。撞著老參﹐舉杖便打。

其十二

渾淪元气原無象﹐庚甲之間覺有形。莫道有無難自辧﹐須明求己勝求人。

回春子曰﹕

摩尼一粒﹐沙界難敵。龍女獻來﹐此際得識。

咦﹗一个孩兒兩个娘﹐四門親家不得疎﹐失了也﹗

其十三

外濁須知內本淸﹐龍頭虎尾按時生。若將凡聖和爲一﹐白雪黃芽自長成。

回春子曰﹕

如何是道﹖要撒胞溺。喫飯穿衣﹐全不分曉。

其十四

大道先須養性靈﹐靈光悟徹易歸根。總然精气神皆足﹐黑暗如何解煉烹﹖

回春子曰﹑

東南西北及中州﹐黑黑塵蒙易白頭。

咄﹗說話的﹐顚倒了﹗難不難﹐一翻筋斗﹔易非易﹐掙起雙眸。

其十五

緘口凝神只內觀﹐法身常現一毫端。靜中攝得靈明寶﹐直置中宮便是丹。

回春子曰﹕

得了手﹐閉了口。若還不去承當﹐竹篦何堪打走﹗

咄咄咄﹗再來不值半文錢﹐請到方丈後去休。

其十六

長空淸回原無染﹐云去云來只自忙。鼓動巽鳳旋上下﹐性光命寶總歸囊。

回春子曰﹕

一口布袋﹐包藏無礙。混混沌沌﹐放不出來。

其十七

明暗休將世務分﹐閒來覓得己前身。惺惺不得炎涼態﹐生死全拋得至眞。

回春子曰﹕

九天之上﹐九泉之下。少林拳棒﹐上下齊打。打得開通﹐任放從馬。

其十八

騰騰烈焰靑龍舞﹐渺渺淸波白虎蹲。虎尾龍頭絳索系﹐擒歸神室合眞源。

回春子曰﹕

久別家鄕﹐道阻且長。從今得返﹐方知父母﹑妻子各各安好。

咦﹗千年華表依然﹐一任桑田變海。

西池集跋

《易》曰「至哉坤元﹐萬物資生。」所謂順承乎乾者﹐非耶﹖然世之女子﹐明坤道而合坤德者鮮矣﹗或癡頑結習﹐或奢悍成風﹐種種沈迷﹐不堪悉數。卽有一二有志之輩﹐欲逃生死﹐究之性命不明。每見巫嫗村姑﹐學些口頭禪語﹐前果後因﹐便爲大道在是﹐而盲修瞎煉﹐自悞悞人。吁﹗此皆坤修眞訣失傳之故也。今《西池集》出﹐泄千古不傳之祕﹐具大慈悲﹐開方便門﹐願普天下女子﹐敬信修持﹐窮研極究。其中字字有功﹐句句有訣﹐莫輕輕放過。尙有楮墨難傳之處﹐全在誠心辦道﹐自遇眞人指點。總以收心養气爲下手初功﹐心不收則性根昧﹐气不養則命蒂失﹐性命雙修﹐坤道乃全。讀是集者﹐幸勿坐失機緣﹐以負作者一片度世婆心也。靈陽子敬跋。

女金丹

用中貞一子著

序

大道不問男女﹐皆能有成。故男子道成爲眞人﹐女子道成爲元君。自來丹經言男子修煉之功至詳且悉﹐女子修煉之道多不論及﹐間有論及此者﹐不過略露一斑﹐非薄女修也。推其意以爲人同此性命﹐卽同一功夫﹐言男修而女子之功不煩言解矣。不知男子外陽內陰﹐女子外陰內陽﹐秉性不同﹐形骸个別﹐𨿽同一性命其行持大有不同者。《修眞辯難》曰「男子下手以煉气爲要﹐女子下手以煉形爲要。」許祖曰「男子修成不漏精﹐女子修成不漏經。」其初關迥然各別﹐至煉已﹑得藥﹑還丹﹑溫養﹑結胎﹑出神諸事﹐𨿽與男子同﹐而細微節次未嘗不無大同小異之殊。

壬辰春﹐適有坤女問道﹐僕教以多看古書﹐證其所授。而丹經言女修者獨少﹐難以考證異同。爰不卹泄漏天機之罪﹐因將其所以同者何如﹐所以異者何如﹐並逐節次第何如﹐形於楮墨﹐以爲問津程途。俾得尋文釋義﹐不致魚目以混珠﹔深知力行﹐庶幾金鼎可烹汞。以成無上至道﹐而方諸瑤池之會﹐不難與男仙同謁木公﹑共拜金母矣。

時大淸光緒壬辰歲中和月﹐用中貞一子序於玉帶溪之臥云西軒。

上卷規戒

立志入道

天陽地陰﹐乾剛坤順。陰無陽不長﹐陽無陰不生。剛柔得其中和﹐水火始能旣濟。陰陽必有匹偶﹐人物由玆孕生。是「以」乾坤皆秉眞元之气﹐男女各具不死之身。乾曰大生﹐可以道成正覺﹔坤曰廣生﹐亦能果證元君。

如謂坤陰難入仙道﹐何以王母長處昆侖﹖蟾娥竊梁間之丹﹐永作月宮皇后﹔逍遙讀漆園之書﹐自號瑤池謫仙。洛神巫女﹐自古維昭﹔紫姑湘妃﹐於今維烈﹐迹載史篇﹐固可考也。身秉坤德﹐豈不能乎﹖特以沈溺欲海﹐不發入道之心﹐安能跳出迷津以作登云之女。性本陰柔﹐見多偏隘﹐罔知四德﹐寧曉三從﹖過惡當改不知改﹐福田宜修未能修。縱無情之欲﹐喪本性之眞﹐自暴自棄﹐愈趨愈下。豈知人世如浮雲﹐塵寰原孽海﹐與其將身入輪回﹐何若回頭登彼岸。蓬萊信有路﹐只在目前﹔玉京豈無梯﹐須由心悟。佛卽是心﹐心卽是佛﹐仙能效我﹐我亦可仙。玉汞金鉛﹐實度生之寶筏﹔丹經釋典﹐誠入道之天梯。特以天機不輕泄﹐語多露尾藏頭﹐卽使瑯玕已卒吟﹐還要參師訪友﹐聞一訣方知一訣﹐進一程更有一程﹐果能擺脫塵緣﹐拜明師以求心法﹐何難步入瑤闕﹐謁金母而列仙班。人須立志﹐各自勉旃。

入門戒規﹝十二條﹞

一戒妄念疊生

二戒縱欲貪淫

三戒剛暴殘刻

四戒煩惱嗔怒

五戒憂思驚恐

六戒目多妄視

七戒耳多妄聽

八戒多言狂妄

九戒慳吝惜財

十戒殺生害命

十一戒不節腥葷

十二戒慢道輕師

婦女所當戒者𨿽不止十二條﹐能戒此十二件﹐去仙不遠矣。

一戒妄念疊生

心之所發爲念﹐念頭正則所行無不正﹐念頭差則所爲無不差。蓋心爲天君﹐念爲役使﹐天君泰然﹐百體從令也。

妄念者﹐一切狂妄不正之念也。古人所謂﹕「無念之念方是正念﹐卽眞意也。」這點眞意卻少不得﹐有這點眞意方能煉鉛求汞﹐凝神養胎。丹經所謂﹕「行住坐臥﹐不離這个。」這个﹐眞意也。豈若此不正之妄念﹐千頭萬緒莫可名狀﹐始則憑空而來﹐繼則對境成幻﹐一念未已﹐一念續之﹐緣此及彼﹐觸境生心。想到得意時不禁自慶自足﹐想到失意時曷勝自怨自悲﹐盡日之中無有寧息﹐宵之寢也﹐神亦不存矣。夫所發之念旣妄﹐則見於行者無不妄﹐如此妄人安足語仙道哉﹗卽使未見諸行事而無端妄想﹐神目如電﹐指視何其嚴乎﹖況人之生死輪回莫不由一念造之﹐鐘情之區卽受生之地。噫﹗一念之輪回種無邊之生死﹐人顧可不愼所發哉﹖

若夫至人﹐知此無根無據之妄念牿亡吾性﹐死趨六道﹐精心體認﹐勤加覺察﹐此念何自而起﹖何自而滅﹖未起之前如何﹖旣起之後如何﹖此一念起卽提慧劍斬之﹐務拔其根﹐勿使潛滋暗長於隱微之中﹐務令此性空虛靜寂﹐萬念俱泯﹐一靈獨存﹐瀟瀟灑灑﹐活活潑潑。如此則私欲盡淨﹐天理流行﹐仙道不遠矣。故入門者先須於此關頭謹守勿忽﹐方是果決烈女﹐道中法器也。

二戒縱欲貪淫

人所最難破者﹐色欲一關耳。人胡爲有生﹖因這點淫根未拔﹐見淫事而性卽入男女之身根﹐以投胎而生人。胡爲有身﹖因父母淫姤而始成此身﹐人從淫事而來﹐故其習染最深而根株未易拔也。且人所恃以生者﹐全憑這點精气。貪淫則精傷﹐精傷則陽關不固﹐百病交作。古人謂﹕「服藥百粒﹐不如獨宿一宵。」惜此精气也。惜得幾分精气﹐卽多添得幾年壽數。基成無漏﹐陽關一閉﹐則長生矣。況婦女之性情易蕩﹐一貪淫事則欲火焚身﹐情難自禁﹐無夫以遂其欲必有喪廉之行﹐卽使不至失身﹐淫心一動﹐火逼一身﹐精气已不存於中矣。昔韋十一娘學道﹐其師化一偉男子﹐百般調戲﹐且致逼污﹐而此心不易﹐方授仙術。故淫根未拔者多失仙緣﹐卽或僥幸聞法﹐而此道乃色相中行事亦行不得。卽或行之﹐而所結之胎特一淫胎﹐一朝出神必見淫姤而投胎﹐前功盡廢矣。天宮仙女多有謫下紅塵者﹐莫不因情緣未斷之故﹐可不戒哉﹖戒之之法﹐要在不思﹑不視而已。不思則能禁情於未然﹐不視又能絕念於當境。文昌帝君云「未見不可思﹐當見不可亂﹐旣見不可憶。」誠戒色良箴也。然豈徒不思﹑不亂﹑不憶已哉﹖務要拔盡情根﹐看色卽是空﹐空卽是色﹐對境忘情﹐在欲無欲﹐方可與言仙道。若抱淫欲之心以希上眞之道﹐而能有成者﹐吾未之聞也。

附考﹕韋十一娘﹐宋長安貧女也。嫁同裏鄧氏子﹐鄧子喜遊俠﹐屢諫反目﹐政和間往邊城從軍﹐久無音回。伯子不良﹐每以言語調戲﹐韋正色拒之。因憶趙道姑自幼相愛﹐況有道術可傳﹐遂投姑。姑欣然挈入庵中﹐教以法術。日暮姑下山畱韋獨宿﹐戒曰「勿飲酒及淫色。」韋深思﹐山中焉有此二事﹖更餘﹐一男子踰墻入﹐韋速起問之不答﹐男子近前擁抱拒不從﹐彼求益堅﹐韋抽劍欲擊﹐彼出劍相刺甚精利﹐韋知不及﹐棄劍哀求曰「妾命薄﹐久戒塵心﹐何忍亂我﹖且師有明戒﹐誓不敢犯。」彼以劍加頸逼從﹐韋引頸受之﹐其人收劍笑曰「知子心不變矣。」視之則道姑也﹐從此盡授其術。

三戒剛暴殘刻

剛﹐美德也。人無剛則柔懦不振﹐百無一成﹐這个剛字﹐卻少不得。然剛而無禮則流於暴戾﹐自用不知退讓﹐不顧是非﹐不卹人言﹐無禮於舅姑﹐不和於妯娌﹐不敬於夫子﹐虐淩於子侄﹐苛責於奴婢﹐是謂悍婦。故剛而繼以暴﹐每多殘忍不仁﹐刻薄寡恩也。夫人必有仁慈之心﹐而後有胞與之量。聖母元君視天下爲一家﹐視中國如一人﹐凡天上地下一切物類﹐莫不保愛若赤子一般﹐何嘗起點憎惡之心﹐而流於殘刻哉﹖觀音大士稱爲慈航﹐以其仁慈成性普濟眾生﹐而爲浩劫之慈母也﹐故神气亦浩劫不朽。如剛暴則失坤陰柔順之德﹐殘刻又無坤厚廣生之量﹐如此之人天選爾何用﹖地下畱爾奚益﹐不如速死之爲愈也﹐安望長生。夫惟戒之性暴者養以和緩﹐靄然如春風之宜人﹐而與物悉無忤也。殘刻者易以慈惠然如時雨之及物﹐而無人不沾其恩也。見於外如此﹐而性之在中無不靈明自在﹐活活潑潑﹐渾含生機於無窮矣。而謂慈航觀音﹐不虛座以待爾哉。

四戒煩惱嗔怒

煩惱者﹐遇事煩勞而生惱恨心也。人生一世孰無事業﹐須慢慢做將去﹐不計功過﹐不辭辛苦﹐不憚煩勞﹐事方有濟。如因煩勞而生惱恨﹐天下事何者能成﹖至養性更要耐煩﹐緣此心馳放已久﹐一旦操存如生龍活虎﹐伏之未肯卽伏降。之未肯卽降﹐須從容涵養不拘不束﹐勿忘勿助﹐任其自然。今日養一分則得一分﹐明日養一分又得一分﹐養到十分自有圓明時候﹐若以難純而遂生煩惱﹐其性豈能圓明乎﹖嗔怒者﹐事無不如己意而嗔恨怨怒也。試思天下事豈盡能如己意﹖未必嗔怒而事遂能如己意﹐何不思之甚也﹖亦惟安於所遇耳。況嗔怒心甚者﹐其心必毒﹐死多投於毒蛇腹中﹐夏臘以嗔怒而化蛇﹐郗後以嗔怒而變蟒﹐此固明徵也。但嗔怒有因煩惱起者﹐煩惱有由嗔怒生者﹐二者皆爲心累﹐急戒之可也。

五戒憂思驚恐

思傷脾﹐憂思則气郁而不伸﹔恐傷腎﹐驚恐則神散而不藏。事未至則憂思不已﹐事將來而驚恐不休﹐蔽性之端﹐亦損精耗神之具。不戒多成內傷之疾﹐戒之之法惟鎭定空寂﹐心不畱物。憂至則思理﹐理不能遺﹐聽其自然﹐憂之何益﹖且人所以生此驚恐心者﹐恐其禍及吾身也。平日仰不愧天﹐俯不怍人﹐我無虧於人﹐人必不害我﹐何驚之有﹖卽使橫禍忽來﹐而死生有命亦順受之而已。聖人泰山崩前而不驚﹐刀鋸加頸而不恐﹐神定故也。昔宛丘以色﹑聲﹑香﹑味﹑觸﹐喜怒﹑憂思﹑悲恐驚試靑鳥公﹐有二者未泯其迹﹐僅成地仙﹐學者不於此著力﹐亦凡夫耳﹐安冀有成﹖

六戒目多妄視

目爲六賊之魁﹐眼見色心卽爲色所牽﹐而魂從眼漏﹐其傷在肝。蓋人之魂夜藏於肝﹐日寓於目﹐妄視則魂漏於眼﹐夜多夢寐。聖人無夢﹐以其能收眼光內照﹐不使魂日馳於外﹐亦不使心爲色所引也。故欲收其心﹐先攝夫目。其法常將眼光返照玄關一竅之中﹐使此性靈明不昧﹐以養如如不動之神﹐自然目不妄視﹐心不妄動﹐魂不外遊﹐神不外馳﹐而先天之气歸於身矣。

七戒耳多妄聽

腎開竅於耳﹐妄聽則心爲聲動﹐精從耳漏﹐其傷在腎。腎爲先天眞一之水﹐能灌漑一身之營衛。傷腎則肌膚憔悴﹐精脫耳聾。人能常凝耳以內聽﹐不惟使心不爲聲動﹐而心得所養精亦常凝於腎﹐去仙不遠矣。

八戒多言狂妄

言易招尢﹐南容三復﹐白圭聖人稱之﹐以其能謹言也。多言則不足以養吾心之仁﹐故司馬牛問仁﹐聖人以訒言告之﹐制外養中也。且言爲心聲﹐心藏神﹐多言則神傷﹐能守口如瓶﹐神自常住於心﹐性不因言以亂而酬酢往來間﹐亦不失口於人矣。

九戒慳吝惜財

財以濟用天下﹐無人不需財﹐但要不爲所迷耳。如一味慳吝﹐分文不捨﹐則𨿽堆金等山嶽﹐能買五常不來乎﹖與其積財自富而作一家之守財奴﹐孰若散財積福﹐以結道中之仙緣。自來仙眞﹐莫不由廣種福田而成。古人云「若是吝財並惜寶﹐千萬神仙不肯來。」蓋至人等富貴若浮雲﹐視金玉如糞土﹐一塵不染﹐一物不戀﹐旣此身且非我有﹐況身外之財乎﹖故入道者此關更宜打破﹐休爲所愚。

十戒殺生害命

天地以好生爲心﹐聖人以愛物爲懷﹐天地生之﹐我輒殺之﹐大乾天地之和﹔聖人愛之﹐我竟害之﹐大非聖人之仁。況人物同此性命﹐好生惡死﹐人物同情﹐己有生惟恐其傷﹐豈物有生不懼其死﹖推己及物﹐必有不忍殺害者。古人云「汝欲延生須放生。」我旣欲學道以求長生﹐要當推己心以惜物命。𨿽曰物命在人而好殺﹐傷生多遭慘報。夫救蟻中狀元之選﹐放雀獲明珠之報﹐古往今來﹐以放生得福者多矣。人可不慈心於物﹐以養我好生之仁哉。

十一戒不節腥葷

腥葷𨿽養人之物﹐而齋戒斷味者未聞有傷﹐可見養生不盡在血肉也。上古艸衣木食﹐其民多壽﹐自火化興血肉食﹐民遂夭折者﹐何也﹖蓋肥甘動火之物﹐食之過多每易縱情損精﹐不如谷食得天地中和之气﹐爲至淸至潔之味﹐其養生最好﹐況食物類之肉以補我肉﹐其心亦有所不忍。佛家絕腥葷﹐蓋不嗜口腹以增殺孽也。南嶽夫人戒楊羲曰「修道之士不欲見血肉﹐見而避之﹐不如不見。已死之物卽爲屍气﹐觸之最能害道﹐入道故貴節腥葷。」

十二戒慢道輕師

天地間至貴重者﹐莫若金丹大道。可以出凡籠﹐可以了生死﹐可以超九祖﹐古人萬劫一遇﹐夫豈等閒細事哉。𨿽貴如漢文帝﹐猶且折節於河上公﹔富如馬丹陽﹐猶且虛心於王重陽﹐武如漢鍾離﹐猶且低頭於王玄甫﹔文如抱朴子﹐猶且屈膝於鄧思遠﹐況下焉者乎﹖故求道者挾不得一己之富貴﹐逞不得一己之勢力﹐恃不得一己之學問聰明﹐必虛心誠求。如伍沖虛灑掃役力﹐切問二十載方能得之﹐而授之者﹐亦不輕易。抱朴子曰「受眞一之訣﹐皆有盟文﹐歃白牲之血﹐以旺相之日受之﹐以白銀白絹爲約﹐克金契而分之﹐輕說妄傳﹐其神不佑也。」

沖虛子曰「自古仙眞授受眞道﹐必淸淨齋醮﹐如科條具信贄﹐刺血盟天﹐奏告上帝﹐三臺北斗﹑南辰三官﹑四聖五帝﹑司命各位下請命降﹐允而後可傳﹐凡傳一人﹐徧天地間神聖無不告知者。倘有惡類﹐妄自行財及詭詐﹐私相授受﹐師弟同受考掠﹐可不愼哉﹗使者旣不輕易﹐以傳授者何可輕褻﹖」抱朴子曰「明師之恩﹐誠爲過於天地也﹐重於父母也﹐可不尊崇之乎﹖」觀此可見﹐求道者旣遇眞師﹐卽當尊崇恭敬﹐勤求切問﹐歷久不怠﹐方得卒聞心法﹐而升天有路矣。

女金丹下卷口訣

收心

金丹道理最幽深﹐逐節功夫著意尋﹐

若問入門初下手﹐掃除妄念以收心。

金丹大道﹐至聖﹑至神﹑至玄﹑至妙﹐有內有外﹐有始有終。其中微細節目須知之﹐淸方行得到。若不著意行之﹐則知內不知外﹐終落空亡﹔知始不知終﹐僅成小果。

而其下手用功﹐以收放心爲首。孟子曰「學問之道無他﹐求其放心而已。」倘此心日放於外﹐如野馬山猿刻不寧息﹐此心日與情私爲緣﹐眞性卽日爲物欲所蔽﹐秉夷旣牾﹐則夜气不存﹐欲望結成胎仙不亦難乎﹖故入門先把萬緣放下﹐一絲不掛﹐一塵不染﹐放心於無何有鄕中。淸淸靜靜﹐空空寂寂﹐久久純熟﹐其心自死﹐心死則神活。𨿽不得仙去﹐仙不遠矣。

養性

一顆牟尼似水晶﹐何期塵垢蔽精英。

但能靜坐回光照﹐依舊天心夜月明。

眞性本自靈明﹐但爲气稟物欲所拘蔽﹐則有時而昏﹐然其本體之明未嘗息也。如能勤加拂拭﹐用力涵養﹐依舊如天心之月明照萬國。涵養之法﹐每日靜坐﹐先將萬緣放下﹐回光返照﹐如月到天心風來水面一樣情景﹐悠悠揚揚﹐活活潑潑﹐似有似無﹐勿忘勿助﹐事至物來。𨿽如如不動﹐卻又了了常知﹐不知則流於木石之獘﹗返照時總要安舒自在﹐不自在則未合法﹐不可再照﹐恐成气郁。古云「先時要放又要收﹐自後熟來不放亦不收。」收放得宜﹐久久調養﹐忽見石火電光﹐此眞性初現景象也﹐由此用功自有圓明時候﹐但返照之功不可久用。古人云「未得大藥不可久照﹐恐出陰神入於魔道。」故十二時中以一時返照﹐余時則瀟灑自在﹐其功夫總要不可間斷。純熟之候自有天然慧光發現﹐明照九州﹐慧觸未來﹐又要知而忘其所知﹐忘到忘無可忘﹐自臻化境。

養气

𨿽能念住【持】初禪﹐息到沖和始見天。

養气方兒無別巧﹐同行同坐夜同眠。

佛云「初禪念住﹐心無生滅也﹔二禪息住﹐息無出入也。」息無出入﹐則息住而气得所養矣。此息非口鼻呼吸之息﹐蓋人生之初﹐隨母呼吸之息以成胎﹐及裂胞而出﹐此息藏於祖竅穴中﹐𨿽與口鼻之息相通。常人之息由口鼻出入﹐不能入祖竅以歸根﹐眞人則息息歸根。故莊子謂﹕「眾人之息以喉﹐眞人之息以踵。」是也﹐欲尋眞人之息﹐須調後天呼吸之息﹐以尋之眞息歸根於祖竅﹐其气卽藏於祖竅﹐故息調則气和﹐息住气不散。古仙所謂「气歸元海壽無窮」者﹐此也。然息必調到沖和時候﹐乃可采藥﹑乃可養胎。故云「沖和始見天。」劉長生曰「沖和結坎離。」又曰「沖和養神气。」何謂沖和﹖伍子曰「不偏不倚﹐不疾不徐﹐非有非無。」如何作用方能沖和﹖伍子又曰「夫妻並肩﹐陰陽合一﹐晝則同行不前不後﹐夜則同住不卽不離。」如斯了悟方是沖和三昧。總之伍子之言不過諭心息相依﹐朝夕不離之謂也。鍾離曰「人能心息長相依﹐換盡形骸玉液流。」故心息相依調到沖和﹐養气之能事畢矣。

凝神

神是夫兮息是妻﹐休教異路隔云泥。

兩相匹配歸根處﹐便與同登步月梯。

神者﹐火也。息者﹐風也。煉丹全憑風以扇火﹐火以煉精﹐風火同用﹐神息相依﹐兩不相離猶如夫婦一般。故必凝神於气穴中﹐神抱住气﹐意系住息﹐不卽不離﹑勿忘勿助﹐方是眞匹偶﹐眞交媾。

朱元育曰「要覓先天眞種子﹐須從混沌立根基。」混沌卽歸根復命之處也。海蟾祖曰「先賢明露丹臺旨﹐幾度靈烏宿桂柯」

旌陽祖曰「與君說破我家風﹐太陽移在明月中。」無非諭凝神入气穴之旨也。

三丰祖曰「大凡打坐﹐須將神抱住气﹐意系住息﹐在丹田中【婉】轉悠揚﹐聚而不散﹐則內藏之气與外來之气交結於丹田﹐日充月盛﹐達乎四肢流乎百脈﹐撞開夾脊雙關﹐上泥丸﹑入絳宮﹑下重樓﹐神气相守﹐息息相依﹐河車之路通矣。」功夫到此﹐築基之效已得一半﹐觀此則知凝神之功﹐無論剛人﹑柔人皆不可少也。

三命

女子原來命有三﹐紫白黃光不似男。

少上衰中成在下﹐關頭一路要深諳。

女命有三﹐紫﹑白﹑黃是也。光之黃者﹐丹田生丹之處也。白者﹐胎元結胎之地也。紫者﹐血光生血之海也。其在上者爲陽穴﹐在中者爲黃房﹐在下者爲丹田。當其少也﹐天癸滿一斤之數﹐丹田眞元之气足﹐上升血元生血﹐陽極變陰化濁經而流形於外﹐故少則從上。及其衰也﹐天癸耗盡﹐气不能上升以生血﹐而腰幹血涸則經無矣﹐故衰則從中。若欲修成乾體﹐須從下田運上陽穴﹐神火燻蒸使經變黃﹐黃變白﹐白化無﹐形自隱矣﹐故曰成則從下。與男子不同﹐不識此關頭則丹不成。

气穴

气穴無他卽乳房﹐休將臍下妄猜量。

人如不識陰生處﹐安使毒龍自伏藏。

炁穴﹐卽血元也﹐卽乳房也﹐在中一寸三分﹐非兩乳也。男命在丹田﹐故以下田爲炁穴﹐女命在乳房﹐故以乳房爲炁穴。陽極變陰﹐從炁穴化陰血而流形於外﹐故斬赤龍須從陰生之處用功﹐久久行持﹐形自隱矣。若以男子臍下一寸三分中之炁穴指之﹐則誤也。

知時

每到花開對月時﹐羝羊正欲觸藩籬。

勸君信至休遲誤﹐莫待赤龍出水湄。

《先天玄微》曰「女子未生以前﹐父母媾精之際﹐父精先至﹐母血後行﹐血裹精而成女形。女子受生之時﹐先得母之鉛炁一兩﹐先生右腎﹐牽一條絲於上而生雙睛﹐牽一條絲於下而生金丹。自玆以往十二日生癸水一銖﹐一百八十日生癸水一兩﹐自是而後十五日生癸水一銖﹐一年生癸水一兩﹐至十四歲生癸水十四兩﹐於血海中同前胎內帶來一兩﹐共成全一斤之數﹐三百八十四銖﹐合周天三百八十四度﹐一年得三百八十四日﹐易卦三百八十四爻﹐天地之數。陰極陽生﹐癸盡鉛現﹐二七而天癸降矣。十四歲而天癸降﹐後至二十六个月零七日半﹐耗去癸水一兩﹐至四十九歲耗之已盡。女子自二七經行﹐一月一度﹐運行不息﹐與月之晦朔同度﹐不差時節﹐若差時節刻病作矣。故月月花開﹐時時經行﹐其所以行此經者﹐陽變爲陰也。陽旣變陰則不可運﹐若亂行妄運﹐殺人不少。須在羝羊未觸藩之先﹐信至時用工。《上藥靈鏡三命篇》曰「月信者﹐非以經至爲月信者也。」信之一字﹐如人在外尙未回家﹐而信先至焉。信至之日彼自知之﹐或腰腿疼痛﹐頭目不安﹐不思飲食﹐此信至而成血也﹐乃气也。當在兩日半之前專心行工﹐若經行則赤龍陰精不可把持﹐亂行妄運殺人不少﹐須待其經後兩日半以白綾試之﹐其色黃金乃經罷時也。照前工運上以斬之﹐凡此之言正示﹐人當知時行功也。

斬龍

陽欲化陰出玉溝﹐火輪忙駕莫停畱﹐

巽風吹上紅元府﹐斬斷赤經永不流。

陽欲化陰﹐是信至猶未經行之時﹐急忙鼓動巽風﹐駕起火輪﹐從丹田運上紅元府以斬之。太陰煉形法曰「初下手時閉目存神﹐大休歇一場﹐使心靜息調﹐而後凝神入炁穴﹐將兩手交叉捧乳﹐輕輕揉摩三百六十徧﹐將气自下丹田微微吸起二十四口﹐仍用手捧乳返照調息﹐久久自然眞息往來﹐一開一合﹐養成鄞鄂﹐神气充足﹐眞陽自旺﹐其經水自絕﹐乳縮如男子﹐是謂斬赤龍。」如此久久行持後﹐不必捧乳吸炁﹐只凝神於炁穴﹐回光返照﹐是謂立牝之門也。眞息悠悠﹐虛極靜篤﹐陽气燻蒸﹐河車逆轉﹐萬朵紫雲朝玉宇﹐千條百脈種泥丸﹐斬赤龍之功有如此效驗﹐故女子修煉以斬赤龍爲要也。

形隱

殺人無過此妖精﹐七七數周命遂傾﹐

煉到太陰形隱後﹐安排紫府慶長生。

許祖云「男子修成不漏精﹐女子修成不漏經。」蓋女子之經爲生人之始﹐信返經成炁﹐則乳縮如男子﹐而經自不漏。若男子則煉精化炁﹐陰根縮如童子﹐而精自不漏﹐不漏而後命可延。若不斬此妖精﹐到七七四十九歲血枯經盡﹐無生機矣﹐生機絕則命傾。《上藥靈鏡三命篇》曰「女子以血爲腎﹐乃空竅焉。過四十九歲腰幹血涸無生機矣。養而久之又生血元﹐似處子焉。此又無中生有之妙也。見而有之一斬卽化﹐而命生矣。」如何養之使復生血元﹖亦不過收心養性﹑養气凝神而已。不二元君曰「本是無爲始﹐何期落後天﹐一聲才出口﹐三寸已司權。況【被】塵勞擾﹐那堪疾病纏。子肥能益母﹐休道不回旋。」別有補功﹐未敢輕泄。卽孫不二所謂﹕「縛虎歸眞穴﹐牽龍斬益丹。」之謂也。女子修到經不漏﹐其後性命功夫與男子之功大大同小異﹐患無人以訣破其奧妙耳﹗

求丹

煉形化气築基工﹐上品天仙事不同。

若問金丹端的處﹐日來映月照鴻蒙。

日來映月﹐方能發光萬古﹐能明此理﹐丹道不遠。

煉己

生龍活虎戰蓮房﹐最怕心猿意馬狂﹐

煉己不到純熟候﹐安能過海把帆揚。

呂祖步蟾宮詞曰「煉庚甲要生龍虎。」須知龍虎不是身外之物﹐方是生的﹐行道時驅活虎以就生龍﹐最怕心猿發狂意馬揚威﹐不知馴伏﹐安能過的海去﹐取得經回﹖故必煉己純熟﹐使神全气盛﹐七情不動﹐五賊不亂﹐六根大定﹐色相兩忘﹐乃可入蓮房以求丹。

《天仙正理》曰「煉己者﹐所謂苦行其當行之事曰煉﹔熟行其當行之事曰煉﹔禁絕其不當爲之事曰煉﹔精進勵志而求必成曰煉﹔割絕貪愛而不畱余愛曰煉﹔禁止舊習而全不染曰煉。己者﹐卽我靜中之眞性﹐動中之眞意﹐爲元神之別名也。」

古云「未煉還丹先煉性﹐未修大藥且修心。」煉己之道也。

順逆

順則生人逆則仙﹐坤乾爲泰是眞詮。

臨鑪莫訝丹難結﹐到挽羊車自見天。

不二元君曰「著眼絪縕【候】﹐畱心順逆途﹔」

無根樹曰「順爲凡﹐逆爲仙﹐只在中間顚倒顚。」丹道用逆﹐故泰之卦象﹐坤居上而乾居下﹐乃能天地交而萬物通。不知倒挽羊車﹐則羣陰阻塞﹐安能去濁陰以見天心。故修仙不問男【和】女﹐只要於中知順逆耳。

丹生

恍惚渺冥情似癡﹐融和正是藥生時。

丹田有信機緣至﹐速整火工采玉芝。

此丹稟於父母﹐藏於炁穴﹐年少壯時﹐卻有向外拱關變化之機。取此變化之機逆入黃中﹐故謂之「丹」﹐但丹生之時有象可睹。《道德經》曰「恍恍惚惚﹐其中有物﹐渺渺冥冥﹐其中有精。」泥丸曰「精神冥合炁歸時﹐骨肉融合都不知。」尹眞人曰「俄傾癢生毫竅﹐肢體如綿﹐心覺恍惚﹐丹生景象也。」且有信可聞。邵子曰「忽然夜半一聲雷﹐千門萬戶次第開。」混然子曰「時至炁化﹐機動籟鳴﹐信至時也。」信至之時卽活子時也。一聞此信急準備﹐火工莫差時刻﹐若當面錯過﹐安能采玉芝於片晌﹖

采藥

猛睹先天一粒丹﹐其光灼灼似金丸。

巽風不把橐龠鼓﹐縱欲過關卻也難。

金丹一粒圓陀陀光灼灼﹐明亮似金丸。若不吹巽風鼓橐龠﹐安能過尾閭﹐上夾脊雙關泥丸﹐以入丹田乎﹖《入藥鏡》曰「起巽風﹐運坤火。」蕭紫虛曰「乾坤橐龠鼓有數。」夫巽風諭呼吸之气也。橐龠者﹐消息也。有呼吸之气﹐方能鼓動此消息﹐使藥升降往還以成一周天。柳華陽曰「金丹之道從陽生時﹐凝神入炁穴﹐鼓起橐龠之巽風﹐息息向鑪中吹噓﹐猶鐵匠手中抽動一般。」風生則火焰﹐火焰則精化﹐精化炁生﹐采此生炁﹐升降往還﹐謂之「周天」也。

升元

日出扶桑大海東﹐火輪飛渡莫松功﹐

鹿車搬上昆侖頂﹐木汞自歸神室中。

扶桑紅日自西而東正藥﹐如紅日燦燦自東而來西方也。斯時也﹐忙駕火輪飛渡洪濤大海﹐由尾閭上夾脊雙關。純陽子曰「子後午前定息坐﹐夾脊雙關昆侖過。」又曰「憑君子後午前看﹐一脈天津在脊端。」蕭紫虛曰「幾回笑指昆山路﹐夾脊分明有路通。」但逆行道﹐左非鹿車不能推。挽鹿車﹐眞意也。有這點眞意方能【逾】越險阻﹐過得雙關﹐上得昆侖﹐下得鵲橋﹐使活汞入於金鼎神室﹐而永爲身寶。

合丹

艮男初歸混沌窩﹐夫妻從此結絲羅﹐

六門緊閉勤添火﹐帳裏春光要太和。

艮男﹐諭藥從艮宮而來也。混沌窩﹐祖炁穴也。艮男之藥自東北而入祖炁穴﹐與眞鉛配合﹐猶夫結絲羅一般。然初歸時不相凝結﹐須緊閉六門﹐調息綿綿﹐神火燻蒸﹐使合爲一。但合丹之火須文火溫溫﹐非若采取之時武火烹煉﹐故要太和翔洽﹐方能著手成春。

火候

火記𨿽垂六百篇﹐未將眞候寫鸞箋﹐

最明莫過沖虛語﹐呼吸分明了卻仙。

紫賢曰「聖人傳藥不傳火﹐從來火候少人知。」丹【經】萬卷不筆於書。而沖虛獨曰「火候誰云不可傳﹖隨機默運入玄玄﹐達觀往者千千聖﹐呼吸分明了卻仙。」可見火候之要﹐當於眞息中求之。蓋息從心起﹐心靜息調﹐息息歸根﹐金丹之母。然火候不一﹐古人以內外別之。外火候有作有爲﹐築基之事也﹔內火候則丹已得﹐任其自然無爲之事也。總不離呼吸二字﹐不調外火候之呼吸﹐則不能運行此丹﹐不調內火候之呼吸﹐則不能溫養此丹。故柳華陽曰「凡呼吸之火﹐能化飲食之谷精而助元精﹔凡神火﹐能化元精而助元气﹔凡元炁之火﹐能化呼吸而助元神﹐元神之火﹐又能化形而還虛助道。成始成終﹐皆承火之力以登大羅之仙﹐又須知火與候原不相離﹐火必應候﹐候至火亦至。」故火候二字有逐節事條﹐不經師授終難了徹於心﹐須修德盟天以求師授。

溫養

已看白雪種靑砂﹐寒燠調停切莫差﹐

三十六宮春意足﹐自然有路泛仙槎。

白雪種砂金鉛得﹐木汞配合必須塞燠調停﹐溫養靑砂。溫者﹐不使其熱之謂。寒則水冷而丹不結﹐熱則火燥而丹易爍﹐故取其溫養者﹐從容涵育﹐任其自化。如天澤物雨晹以時﹐如母孕子寢興有節﹐如龍養珠蟄伏不動﹐如雞抱卵暖炁不絕。子前進火﹐午後退符﹐余時調息綿綿﹐似有似無﹐屏除妄念﹐如愚如吶。古云「采藥只一時﹐合汞須十月。」又云「十月胎完入聖基。」若非善爲溫養﹐安能胎圓乎﹖三十六宮者﹐周天三百六十也。每一周天休息一番﹐周天有程﹐溫養有數﹐必須養足方成聖胎。其中節目度數﹐未敢書於竹帛﹐懼泄天機也。噫﹗仙槎非遙﹐升天有路﹐患人不修德盟天虛心誠求耳。

胎息

功夫到此莫粗疎﹐神息綿綿合太虛﹐

借問養胎何所似﹐恍如父母未生初。

丹結之後﹐神卽炁而凝﹐炁卽神而住﹐如人懷孕一般﹐故謂之胎﹐非眞有胎也﹐神息住於此也。蓋胎者﹐藏神之府。息者﹐化胎之源。胎因息生﹐息因胎住﹐胎不得息不成﹐息不得神無主﹐神息相依是眞胎息。功夫到此且莫粗疎﹐必要忘相忘形﹐體同太虛﹐而眞息往來綿綿不絕﹐似有似無﹐若忘若存。如春沼魚﹐如百虫蟄﹐呼至於根﹐吸至於蒂﹐終日混混如在母腹未生之初一般。不二元君曰「息息返干初者。」此也。到息住脈停﹐則神定矣﹐神定方能出定﹐而聖胎始完。

度數

采藥燒丹有後先﹐坎離艮巽倒還顚﹐

功完九九周天數﹐哪怕不成物外仙。

柔人行道與剛人不同﹐而其成功比剛人亦易。剛人伏气三年﹐柔人一年可伏﹐以丹在身中﹐故也。然气𨿽易伏﹐而赤脈最能害道﹐果是女中丈夫能斬赤脈﹐則經不漏而基已築矣。築基之後則用煉精化炁之功﹐以離外二陽消坎外二陰﹐變成乾體。然坎離功足乾體𨿽成﹐而其气未化﹐其神未靈。又當用煉气化神之功﹐以艮上一陽化巽下一陰﹐熔盡外陰之气以成純陽之神﹐到運行周天數終﹐九九神復純陽﹐又當用煉神還虛之功﹐方成物外神仙。

脫胎

七十六宮度數周﹐陽神忽到上田遊。

一聲霹靂天門吼﹐頂上爭看白气浮。

周天之功至七十六度﹐聖胎已完﹐陽神由中田遷上田破頂而出﹐是謂脫胎。鍾離云「雷震天門鬼神驚﹐掀翻宇宙飛白雲。」金丹眞傳云「頂門忽然雷響﹐懷中抱著嬰兒。」夫神所以脫胎而出者﹐神定故也。沖虛曰「神初不能定﹐依二炁爲定﹐炁定則神隨之定﹐炁定則無炁﹐神離所依而獨立﹐乃能離定捨身而出定。若不到大定﹐神正要依靠不能離气﹐焉能離身形﹖故心息相依﹐神定方能出定。而其出定景象各有不同﹐有以天花亂墜出者﹐有以七層寶塔出者﹐有以身外有身出者。有以風雲雷震出者﹐馬丹陽眞人是也﹔有以香風瑞气出者﹐如不二元君是也。總之神之出也﹐由定靜中一念﹐故變化顯象亦由一念﹐卽千百億萬身亦由一念。未可以所出不同﹐遂疑其有異也。曰白气浮者﹐特舉一端以爲證耳。

乳哺

出產嬰孩气未純﹐仍吞木汞復元眞。

佇看乳養經三載﹐變化通靈果是神。

古云「嬰兒初產未成人﹐須籍坤娘養育恩﹐」乳哺三載方能變化通靈﹐故須仍吞木汞以復元眞﹐非眞要三載也﹐特三周天耳。

面壁

丹事𨿽完猶有工﹐冥心靜坐洞天中。

忘形入定九年滿﹐打破虛空才算空。

面壁之功﹐無爲之事也。不二元君曰「萬事皆云畢﹐凝然坐小龕﹐輕身乘紫气﹐靜性濯淸潭﹐炁混陰陽一﹐神同天地三﹐功完朝玉闕﹐長嘯出煙嵐。」故乳哺功滿﹐必擇名山洞府冥心靜坐﹐面壁調神﹐出則以太虛爲超脫之境﹐入則以上田爲棲棲之所﹐忘形入定以煉眞空﹐煉到空無可空﹐打破虛空神方還虛。此達摩所爲﹐必面壁九年也。

沖舉

煉到眞空道愈高﹐丹書下詔步雲霄﹐

從今永住瑤池苑﹐隨著靈妃去早朝。

不二元君曰「佳期方出谷﹐咫尺上神霄﹔」又曰「一旦仙凡隔﹐泠然度海潮。」旣還虛升遐有期﹐天書下詔﹐云鶴來迎﹐赴瑤池以賜宴﹐朝金母以受圖。瓊樓玉闕爲我室家﹐湘妃瑤姬爲我同儕﹐何樂如之﹖特患宇宙無決烈女子﹐斯不能與麻姑爲伍。果是女中丈夫﹐修德盟天﹐虛心誠求﹐得行此道﹐比男子猶易成耳﹐人其立志自勉可也。

女子道學小叢書

重印女子道學小叢書序

爲弘揚道教文化﹐挖拓道教典籍寶藏﹐爲仙道修煉提供理論指導和實修印證﹐今特再印《女子道學小叢書》。

本書是倡仙道學者陳櫻寧先生﹐根據女性生理心理特點﹐本著仙道求實存眞的宗旨﹐廣搜歷代女子修煉方法﹐精選編爲《坤寧妙經》《女功正法》《女丹十則》《男女丹工異同辯》《女丹詩集》共五種﹐是一本罕見的女性修煉專著之一。

今天我們重刊此書﹐在不更動原文原則下﹐將該書合訂爲兩冊﹐便於讀者翻閱保藏。限於目前我們印﹝刷缺字﹞水平和條件有限﹐請讀者諒解指正。

傅圓天

一九九四年八月二十五日於靑城山飛仙觀

坤寧經

女子道學小叢書編輯大意

一﹑精選古今女界懿行嘉言﹐短篇著作﹐足以養成女子高上之人格﹐灌輸女子優異之智能﹐此爲關於心理一方面者。

二﹑精選歷代女子修養之方法﹐經論詩歌﹐足以造成女界特出之奇才﹐健美女子普通之體魄﹐此爲關於生理一方面者。

三﹑道學爲中華民族之國粹﹐乃世界各國所無﹐而爲我國所獨有者﹐以前因女子教育尙未普及﹐故不能研究此種超羣之學術﹐今依男女平等之原則﹐將此種學術逐漸公開。

四﹑古人著作﹐深淺不一﹐有十分玄奧難以明了者﹐亦有偏於俚俗不能動聽者﹐今爲普及起見﹐玄奧者必附以注釋﹐務使讀者易解﹐俚俗者稍加修飾﹐免致大雅貽譏。

五﹑本書編輯宗旨﹐乃提倡中國國有之道學﹐絕對破除迷信﹐凡稍涉迷信之文字﹐槪不收錄。

校訂坤寧妙經序

道學之來源﹐不知始自何時﹐其見於記載者﹐則以廣成子告黃帝之言爲最古﹐距今已歷四千六百餘年﹐代代相承﹐未嘗斷絕﹐中間𨿽有時被陋儒之摧殘﹐及佞佛者之排擠﹐表面上似乎聲銷迹滅﹐然而山林隱逸﹐江湖異人﹐祕密口傳﹐數千年仍如一日﹐惟伊等發誓不著於紙﹐故局外人無從知其底蘊﹐於是儒釋二家經典﹐汗牛充棟﹐而眞正道家書籍﹐竟寥若晨星﹐女子道書﹐尢爲罕覯。廿載以前﹐余卽有願流通丹經祕本﹐苦於機緣未能輳合﹐蹉跎歲月﹐成效難期﹐今者幸遇翼化堂主人張君竹銘﹐堪稱同志﹐彼此互商之結果﹐遂有《女子道學小叢書》之編輯﹐第一種出版物﹐卽是《坤寧妙經》﹐搜集本刻傳鈔本﹑家藏本﹐共有六種之多﹐其間文辭各異﹐字句錯誤者﹐指不勝屈﹐乃將六種本比較優劣﹐擇其善者而從之﹐自首至末﹐三翻四覆﹐修飾潤色﹐頓改舊觀﹐𨿽未敢稱爲十分精粹﹐但所餘者﹐亦不過大醇中之小疵而已﹐因欲急於應世﹐故僅先出版﹐俟將來覓得特種祕本﹐再行一次校訂工夫﹐或可達到盡美盡善之目的﹐此則有待於他年矣。

中華民國二十四年一月﹝黃帝紀元四千六百三十一年﹞皖江陳櫻寧識於滬上弘道軒

讀經須知

一﹑女子學道﹐每苦於無書可閱﹐無經可講﹐𨿽有許多好道之人﹐因一時尋不著門徑﹐往往誤入歧途﹐種因旣錯﹐結果全非﹐殊堪浩嘆﹐此經行世﹐若有精通玄理之士﹐熟讀經文﹐潛心研究﹐因時制宜﹐隨機說法﹐令大眾普聽﹐解行相應﹐未嘗非女子學道前途之曙光也。

二﹑此經首言造化人之生之原理﹐繼言女子品德之養成﹐繼言身心性命之根源﹐繼言金丹玉斗之祕﹐繼言發心實證﹐同參玄妙﹐共躋仙班﹐所有坤道修煉普通應有之方法﹐包括已盡﹐切合女子心理與生理上之需要﹐若能善於演講﹐必能效果宏收。

三﹑佛教法師講經﹐常有在家婦女參雜於僧尼居士之中﹐前去聽講﹐眾人合掌他合掌﹐眾人膜拜他膜拜﹐眾人唱誦他唱誦﹐眾人閉目低頭瞌睡﹐他亦閉目低頭瞌睡﹐有時忽然驚醒﹐勉彊撐持﹐窘狀百出﹐迨聽講已畢﹐試問其經文義旨所在﹐都茫然莫對﹐僅以不懂二字回答﹐如此聽經﹐若說能得聽經之利益﹐未免自欺欺人﹐考其不懂之原因﹐一由於經中義旨不能適合於婦女之性情﹐自覺格格不入﹐二由於講經之人﹐僅以單調的及乏味的說辭﹐敷衍而過﹐不能振作聽眾之精神﹐遂致滿堂入於催眠之狀態﹐故佛教講經﹐僅成爲一種儀式﹐徒壯觀瞻而已。

四﹑講坤寧經者﹐須要設法免除第二條佛教講經之流獘﹐講堂之中﹐溫度要適宜﹐空气要流通﹐一切儀式﹐一切陳設﹐隨時隨地﹐斟酌變化﹐不必十分拘泥﹐若財力不允者﹐僅焚少許名香已足﹐其餘陳設﹐槪從省簡﹐最要緊者﹐須使聽眾心靜神凝﹐勿使聽眾昏昏欲睡。

五﹑講師之資格﹐﹝﹞要通太極陰陽五行八卦之哲理﹐﹝﹞要知中國古代女界名賢之歷史﹐﹝﹞要識身心性命之根源﹐﹝﹞要明女丹修煉之工法﹐四種學問﹐若缺其一﹐卽不能解釋此經。

六﹑講經之時間﹐每次以一小時爲限﹐若多講恐聽眾易於忘記﹐好在經文不繁﹐全部共計十八章﹐每一次講一章﹐十八次卽可講畢﹐每二次講一章﹐三十六次亦可講畢﹐至於一日一次﹐或二三日一次﹐或每星期一次﹐臨時決定可也﹐。

七﹑講室中要預備黑板粉筆﹐若遇有關經義之文字﹐可以臨時寫出﹐便於聽眾作爲參考之用。

八﹑關於女丹修煉實行口訣﹐有不便公開演講者﹐槪依前人傳授規矩辦理﹐講師不可破壞古例﹐聽眾亦不可彊迫要求。

資生章第一

兩儀氤氳﹐資始於乾﹐萬物胚胎﹐資生於坤。維坤亨貞﹐承乾順應﹐蘊蓄凝結﹐其道以正。載物之功﹐匪坤莫成。配天立極。惟一惟貞﹐陰陽不愆﹐神妙化生。物物藉之長養﹐息息得之常存﹐旨哉生生之理﹐微乎化化之源﹐寓至動於至靜﹐分淸流於濁淵﹐欲知婦德綱維﹐先辯坤元奧窔。地無不載之天﹐陰有含陽之妙﹐明四行以樹芳型﹐卻七情以歸至道﹐節儀標靑史之傳﹐精魂證紫宮之號﹐談經立千古母儀﹐秉筆垂羣蒙女教﹐資生之功﹐首宣大要。

化气章第二

陰陽疊運﹐循環無端﹐晝夜遞遷﹐健行不息。气有二至之分﹐運擅三元之妙。化機泯迹﹐樞紐乎中﹔體用攸關﹐互藏其際。彌淪磅礡﹐始無而見有﹐仍終有以歸無。渾顥流通﹐自實以成虛﹐卽從虛而證實。虛虛實實﹐究莫明虛實之端﹔有有無無﹐亦難測有無之兆。先天太極﹐造化根源﹐人物生機﹐乾坤大道﹐惟婦女者﹐得坤之體﹐承乾之功﹐靜一而已。靜專於寧﹐一純於德﹐不識不知﹐順帝之則﹐本翕受之眞機﹐和身中之日月﹐綿綿任其自然﹐息息歸於根穴﹐汲水府之淸泉﹐養靈臺之皓魄﹐解悟玄微﹐瑤池仙客。

淨業章第三

欲躋仙階﹐務除惡業﹐去惡未淨﹐樹德難滋。若彼心迷於欲﹐情種於愛。或流連婉轉﹐或悲啼嬉笑﹐或絲藤不斷﹐受牽引以沈淪﹐或羅网誤投﹐竟含冤於歧路﹐夜臺淒切﹐空憾情理﹐泉壤飄搖﹐猶畱愛蒂﹐如斯纏縛﹐焉脫輪回﹖欲出迷津﹐惟憑慧炬。身口意業﹐永不招愆﹐殺盜邪淫﹐愼毋輕犯﹐一誠奉善﹐似嘉谷之朝陽﹐萬念潛消﹐如沸湯之沃雪﹐潔淸源本﹐方好修持﹐覺悟因緣﹐不難證道。

修善章第四

塵業盡淨﹐掃渣穢而心地擴淸﹔夙夜胥融﹐辟荊榛而性天朗照。虛靈透露﹐彜好攸徵。打疊精神﹐專修懿行。積善餘慶﹐不善餘殃。載諸坤卦﹐良意深藏。太上之道﹐專气致柔﹐楚書之辭﹐惟善爲實﹐柔性和順﹐能有則正﹐善歸於柔﹐慈祥謙遜。肅志端莊﹐斂躬溫靖﹐沖虛雍穆﹐貞一妙應。養气寡言﹐淸心無兢。惜物命以蓄生機﹐參道要以明眞性。旣克惇乎倫常﹐復潛修乎玄蘊﹐不泥繡像空談﹐須究還丹心印。勿以小善不爲﹐勿以人善是憎。和光風月之中﹐適性簾幃之內﹐炷香敬禮自性元神﹐酌水淸修光明寶藏。莫謂女流無傑出之才﹐須知玄門有坤寧之妙。

崇德章第五

天有五賊﹐用之則昌﹔人有五福﹐修之則良。大德不德﹐如川之流﹔小德積德﹐惇行而化。體也艮止﹐用也變通﹐有得乎中﹐迹象胥融﹐大化謂聖﹐神不可窮。女修之功﹐先去慝焉。關鍵奚云﹐辯惑爲眞。維女子見﹐多失陰僻﹐暖昧狐疑﹐猶豫不已。故其情欲﹐每易驕癡﹐而其知解﹐常多回惑。矧於典籍﹐更少覽觀﹐宦門淑美﹐徒博錦幃繡閣之華﹔紳族名媛﹐不過詠雪吟風之學。拈鍼刺繡﹐己擅閨奇。膩舞情歌﹐更誇艷迹﹐豈知貞靜之懿徽【嶶】﹐罕具淸高之令德。昔者北郭辭官﹐緋聲於楚國﹐孟光舉案﹐推譽於梁鴻。然而大家作訓﹐語焉不詳﹔列女有編﹐傳之未備。玆特妙演《坤寧》﹐用垂閫範﹐籣房秀質﹐惟德是基﹐芳蓐佳才﹐能崇是望。初終毋替﹐永固根基。

女教章第六

蒙以養正﹐作聖之功。坤而元亨﹐用柔之道。古有賢女﹐以身立教。蕙質天成﹐蘭言則效﹐守貞不字﹐閫壺十年。溫情婉若﹐慧性幽嫻。夙興夜寐﹐孝敬誠虔。和以馭下﹐莊以修己。動容出辭﹐準乎法紀。龜鑑鴻篇﹐曾傳女史。或孝感夫神明﹐或忠堅於男子﹐或節凜乎秋霜﹐或烈同夫昊日﹐或義可以貫金石﹐或俠可以激風雷﹐或智足破大疑﹐或才堪濟一世﹐歷稽美德﹐千古餘香。挹彼休風﹐百年增色。爾諸閨秀﹐精鑑前型﹐毋慕虛榮﹐毋矜文彩﹐鉛華洗盡﹐不誇艷服奇妝﹐筆彩端凝﹐莫繪綺詞麗句﹐惇倫好學﹐說禮明詩﹐專事織裁﹐毋徒飾爲纖巧。潔修中饋﹐務實體於儉勤﹐柔德是正﹐令名克成﹐更能陶其眞性﹐保其元精﹐致功於內外﹐煉气於朝昏﹐是童女身而得道﹐可駕鸞鶴以飛升。

婦道章第七

婦道尊嚴﹐修持必要﹐敵配於乾﹐母儀攸好。結帨之期﹐慈親訓詞﹐必敬必戒﹐無違夫子﹐夫婦之倫﹐人道之始﹐禦家有教﹐正室有禮﹐鹿車共挽﹐牛衣﹖不恥﹐井臼躬操﹐糟糠非鄙。閒事莫幹﹐中冓勿齒。旣助家長﹐用誨兒孫﹐若彼敬姜務績﹐孟母三遷﹐熊丸助讀﹐封鮓養廉﹐隔紗受業﹐截髮畱賓﹐昔賢旣往﹐誰嗣徽音﹐凡諸富貴之家﹐必去矜驕之態。門內興仁興讓﹐後世乃美乃馨。或操貧賤之業﹐須絕嫌怨之萌﹐齊眉可飽可歡﹐子孫必礽必云。戒貪癡以平戾气﹐醒癡愛而杜荒淫﹐苟婦德之無忝﹐斯人道之有成。善慶則宜男益壽﹐福報則身泰名榮。懿美克臻﹐玄修可尋。旣迪爾以本職﹐更誨汝以眞經。溯源究本﹐見性明心﹐金丹無俟外覓﹐坤基卽在本身。

經論章第八

皇古渾穆﹐气物淳朴﹐燮理陰陽﹐純熙噩噩﹐名象何分。邱索奚作﹐中古羲農﹐畫圖演卦﹐書契旣辟﹐乃立教化﹐垂典編謨﹐盛自虞夏。然所著書﹐總此心傳﹐未有區別﹐豈分男女。矧玆稟賦﹐同具一元﹐𨿽異其形﹐乃同其理﹐惟精與气﹐神爲之主。或淸或濁﹐心君是省。寡欲忘情﹐築基煉己﹐玄牝翕和﹐潮信滅影﹐本庸近之常經﹐起塵埃於天頂。定觀卽克己之功﹐黃庭隱眞人之容。西華宣妙化﹐金母挹靈風。全形毋俟尸解﹐煉气直入穹窿。童貞無交感養育之傷損﹐易變形而啟蒙﹐婦女多濁漏胎產之破壞﹐務潔志以修容﹐私欲悉捐﹐萬感俱泯﹐廣參經論﹐入眾妙門。

覺迷章第九

茫茫塵海﹐滚滚風濤﹐水陸滄桑﹐古今朝暮。浮生如寄﹐嗟五濁之形軀﹐幻夢終霄﹔嘆百年之荏苒﹐雞皮鶴髮。難駐紅顏﹐玉貌花容﹐瞬埋靑冢。或累多於子女﹐或習染於紛華﹐不求早出迷塗﹐焉能常畱凡境﹖生時旣已渺茫﹐死後如何超脫﹐所性女性幽嫻﹐故爾婦修穩妥﹐牢固金精於玄室﹐斷除天癸於層關﹐功邁絳雪之丹﹐神遊閬風之苑﹐笑粉黛之嬌嬈﹐等優伶之扭怩。乘玆普渡機緣﹐快上法船歸隱。古昔證道女眞﹐皆住蓬萊峯頂﹐喚醒枕側癡迷﹐莫認眼前光影﹐須知還返工夫﹐急速下手加緊。淸淨源頭性命基﹐坤元妙理少人知。一痕曉月東方露﹐窮究生身未有時。

坤基章第十

二气交結﹐中黃應玄﹐五行相生﹐惟土斯全。其德安定﹐其功積厚﹐其性專一﹐其用眞常。含育萬有﹐滋息繁昌﹐上配乎天﹐下通乎淵﹐凝和百脈﹐灌漑三田。黃芽出土﹐見藥苗之新嫩﹔白雪凝酥﹐識冰壺之妙音。固元精於玄牝。入一念於杳冥﹐下手先須克己﹐用功只在存神。四威儀中寂照﹐內觀想裏安心。直至天君泰定﹐方能運動周行。苟不得其眞諦﹐百般盡屬虛名。譬諸蓋屋﹐首要築基﹐諭彼燒鑪﹐先須種火。五行攢簇﹐結中宮靈臺之緣﹔四象安排﹐衍坤維丹室之奧。不識玄關﹐難言至道。常明根本於生身﹐究厥性命於仙教﹐卽心卽道﹐道斯可造。

根本章第十一

爲人在世﹐不論男女﹐能知本根﹐卽可入道。本乃性原﹐根爲命蒂。譬彼樹木﹐必培其本﹐本旣堅固﹐方可滋生。又如花果﹐先發在蒂﹐蒂旣含蓄﹐斯可成熟。人之根本﹐胡可弗保。溯厥本來﹐其根原固﹐何甘戕伐。自作損傷﹐滅性輕生﹐淪於眾盲。致令元始以來一點靈光﹐逐漸消蝕﹐必竟沈淪。試思宇宙萬類﹐莫不各有根本。極之微渺動物﹐亦能善養其生﹐豈可人類﹐而不如物﹖𨿽然血气不和﹐根本難立。色身有漏﹐根本難全﹔孕育多胎﹐根本難固﹔愛情染著﹐根本難堅﹔愚濁混淆﹐根本難淸﹔神志混亂﹐根本難安﹔貪私擾攘﹐根本難淨﹔習於詐僞﹐根本難存﹐故爾修功﹐不能精進。能知諸獘﹐一一掃除﹐毋搖爾根﹐毋傷爾本﹐爾性爾命﹐勤於愛惜﹔爾精爾气﹐時加保護。安神守眞﹐去妄存誠﹐惟本是究﹐卽可長生。

性命章第十二

命原於性﹐性根於命﹐爲天地祖﹐爲萬物靈。未立命時﹐本同此性﹔旣有命後﹐不離此性。彜良之好﹐人各具足。𨿽有男女﹐性無差別。究厥本初﹐性亦不名﹐太極未判﹐性命何分﹐兩儀旣生﹐始見性命。性爲命寶﹐命爲性源。養性卽是存心﹐修命可以造道。毋自委之命定﹐是輕視夫命也﹐毋飾言爲性惡﹐是妄解夫性也﹐欲知性命根源﹐須究乾坤妙用。陽裏含陰以受質﹐月中抱日以生光﹐本來互用之天機﹐卽是性命之妙理。動於無始﹐動極而後有陰﹔靜於無終﹐靜極而後有陽。一陰一陽﹐一動一靜﹐淸濁上下﹐乃見造化﹐陰陽動靜之根﹐性命身心之要﹐一靈覺照﹐性海常發智光﹐萬有皆空﹐命門獨開生路﹐全性則全受全歸﹐修命卽修仙修道﹐交互用功﹐於斯爲至。

心體章第十三

心體無爲﹐湛然常寂﹐朕兆未露﹐化機泯焉。無極渾淪﹐默默兀兀。太虛罔象﹐妙絕等倫﹐危微精一﹐陰陽肇判﹐則有主持。彊作樞紐﹐名爲天心。以先天气﹐用後天神﹐以後天質﹐命先天名。是故天地以之立命﹐人物以之安身﹐唐虞以之授受﹐聖賢以之存存。究萬有於一原﹐歸三教於一眞。惟眞惟一﹐常惺常明﹐虛空不昧﹐其體光瑩。能知道心卽人心之本﹐乃見人心卽道心之用。說道心卽非道心﹐說人心卽非人心﹐說有心而心不見爲有﹐說無心而心不見爲無﹐不動妄心﹐而動覺心﹐覺心常照﹐妄心常空﹐本體如如﹐眞心乃見。操存捨亡﹐猶是工夫﹐操捨兩忘﹐心齋獨得。四勿之語﹐歸於自然﹐寒潭月映﹐止水空明﹐心體湛如﹐亦復如是。性善性惡﹐皆是假名﹐道心人心﹐千古紛紛﹐泥文執象﹐莫究本眞。先天後天﹐孰合孰分﹖吾爲爾等開示心體﹐但求道心﹐莫究人心﹐但發眞心﹐莫生妄心﹐但存覺心﹐莫動私心﹐但住無心﹐莫執有心﹐如如泰定﹐百體從令﹐修道修仙﹐隨心所證。

指玄章第十四

玄本無指﹐指卽非玄﹐卽無可指﹐玄亦難言﹐所言爲何﹖虛空卽是。玄中之玄﹐是名了義﹐心性寂然﹐虛空粉碎。無體無形﹐何有旨趣﹐然此妙法﹐爲最上乘﹐玄之又玄﹐莫可名狀。淸淨道身﹐萬克臻此﹐頓悟性天﹐直超無際﹐中材以下﹐妙理難聞﹐玆爲導引﹐開方便門﹐義𨿽第二﹐道則同歸﹐志修眞者﹐以斯爲依﹐夫道妙蘊於玄微﹐而精神凝於玄牝﹐生門死戶﹐出坎入離﹐無踰乎此﹐玄爲之關﹐橐陰龠陽﹐安鑪立鼎﹐莫外乎此﹐玄爲之鍵﹐是此玄者﹐乃性命主﹐乃造化基﹐乃胚胎種﹐乃元神宅﹐故有五玄之名﹐以立三才之極﹐心肝脾肺﹐各有所藏﹐然而精元﹐獨歸腎海﹐此卽人身樞紐之所﹐又爲星辰歸宿之地﹐百脈循環﹐總會於此﹐三車搬運﹐發轅於此﹐男女修眞﹐皆在於此﹐玄乎玄乎﹐竅冥恍惚﹐有中之無﹐無中之有﹐我欲指之﹐究無可指﹐知此玄妙﹐然後采藥行火﹐自能七返九還﹐若無煉己工夫﹐終難築基下手﹐歷代仙聖﹐言之詳矣﹐指點眞機﹐大丹易煉﹐普結坤緣﹐同成法眷。

金丹章第十五

萬劫眞修﹐千秋絕業﹐嗣音莫遇﹐孰辯焦桐。剖玉誰能﹐焉知荊石。兔狐乳馬﹐異類相求。燕雀巢鳳﹐小德自妄。以斯種種﹐希學長生﹐擔肩大道﹐何殊負山。生死未明﹐丹旨奚識。不墮旁門﹐寧甘休息。舉世學人﹐大都如此。睇觀海宇﹐良可悲悼﹗矧乎女子﹐未悟玄微。深坐閨中﹐徒延美景﹐縱有志趣﹐何從得師。憫爾柔姿﹐用開捷徑﹐法取眞實﹐義無支離。卽一身中﹐窮源溯本﹐女丹甚簡﹐坤道甚易。曉日東升﹐光痕逗露﹐運汞配鉛﹐神气俱住。積气本生气之鄕﹐存神爲煉神之路。必先絕欲忘情﹐然後入室打坐﹐煉己同乎男修。調息綿綿勿助﹐一陽動處﹐行子午卯酉之功﹔百脈通時﹐定乾兌坎離之位。玄牝立而鼎發黃芽﹐橐龠開而天垂甘露。元精凝汞土【上】泥丸﹐神火運行燒玉峯﹐謹審信潮將至候﹐逆轉黃河水自通。金精化液﹐朱汞流光﹐守靈丹於元室﹐養眞气於黃房﹐七七固丹基﹐百日赤龍降﹐煉形卽煉气﹐此是大丹方。

玉斗章第十六

天有七政﹐秉璇璣之權﹔人有七竅﹐妙形神之用。脈絡通乎躔度﹐星辰會於玄竅﹐解悟玉斗樞衡﹐立躋天眞位號。用施普度津梁﹐導爾直入仙鄕。凡諸婦女﹐虔潔心香﹐每於靜夜﹐子轉一陽。凝神端坐﹐定息垂光﹐叩齒聚精﹐默誦靈章。注神元海﹐直過腎堂﹐由夾脊關﹐上朝玉皇。星精運印﹐天日焜煌。上接北斗﹐紫气眉揚。存想眞形﹐照我黃房。丹元靈府﹐光華含吐。靑赤白黃﹐木火金土﹐腎水玄精﹐成色有五。直與鬥光﹐交映爲伍。共入丹元﹐蘊諸精海﹐化眞人形﹐迸出天頂。歷北極宮﹐志誠朝禮﹐周徧斗城﹐還歸本體。收斂金光﹐育精洗髓﹐五气朝元﹐功無踰此﹐勤而行之﹐三年遐舉。是爲玉斗祕密之章﹐最上一乘之旨﹐智者眞修﹐有緣得與。

實證章第十七

修道修仙﹐希聖希賢﹐總無男女分別﹐惟在心志專虔。至誠無息則久﹐神而明之在人。苟能躬行實踐。自得智慧圓通。欲聞大道﹐須解眞修﹐修不能眞﹐證何由實﹖須知實證﹐不事枝葉﹐窮理盡性﹐以至於命。跳出凡籠﹐臻於聖域。世俗修行﹐盡屬循名﹐以循名故﹐遂無實際。歿身不悟﹐深可悲嘆﹐𨿽曰三教皆有實證﹐然其果位未必盡同﹐初終體用﹐偏而不全﹐執其一端﹐鮮克有濟﹐爾等須知﹐女子修行﹐工分九級﹐級分三步﹐三九累積﹐二十七層﹐性命雙修﹐斯爲大乘﹐明體達用﹐徹始徹終﹐陽神普化﹐光滿虛空﹐空不著空﹐何空非實﹐內蘊玄機﹐陰陽消息﹐湛寂圓明﹐了然眞際﹐願爾羣倫﹐究心斯義﹐核實用功﹐毋循名譽﹐太上忘情﹐泯絕思慮﹐實證非虛﹐志向上去。

發心章第十八

太虛冥漠﹐法願宏深﹐苦海無邊﹐回心卽岸。現在未來一切善信﹐秉此心香﹐同誠矢願﹐發眞信心﹐無起疑惑﹐發精進心﹐無起怠情﹐發決斷心﹐無起牽纏﹐發謙下心﹐無起驕慢﹐發向上心﹐無起凡情﹐發淸淨心﹐無起欲念﹐發慈悲心﹐無起殺害。發智慧心﹐無起貪嗔﹐發圓通心﹐無起執著﹐願諸惡莫作﹐願眾善奉行。

女功正法

道學小叢書編輯大意

一﹑道學之由來﹐出於周秦以前之道家﹐道家之說﹐發源於黃帝﹐集成於老聃。流而爲莊列﹐變而爲韓非﹑龜谷﹐衍而爲鶡冠淮南﹐中國道家歷史﹐遠在印度佛教產生之前二千餘年﹐故道家資格最深﹐爲世界任何宗教哲學所不及。

二﹑道教別泒﹐一變而爲儒家﹐儒家分支﹐再變而爲宋明理學﹐故道學範圍較理學爲寬廣。

三﹑道家中修養一泒﹐卽後世神仙家所宗﹐黃帝且戰且學仙﹐老子更標著長生久視之道﹐故道學二字﹐又包括仙學在內。

四﹑編者早有仙道叢書之輯﹐內容博大精深﹐現已陸續用木版刊行﹐但頗需時日﹐今特體學者先睹爲快之心﹐遂編者僅量流通之願﹐復奮勉從事﹐編輯道學小叢書﹐取材務精﹐出版務速﹐法重實用﹐廢棄空談﹐頁數不多﹐法門無盡。

五﹑本書編輯宗旨﹐乃提倡中國固有之道學﹐絕對破除迷信﹐凡稍涉迷信文字﹐槪不收錄。

女功正法陳序

此書原名《金華直指女功正法》﹐題爲靑霞靈陽道人撰述。俾傳於世﹐爲女修專書之一。蓋世有出家及好道之婦女﹐將得此而參驗其淸修也。惟因歷時最久﹐被一般盲修瞎煉之徒﹐多所竄亂﹐如總說一篇﹐𨿽有千二百字之多﹐皆雜輳成章﹐腐詞濫調﹐故不重錄﹐又有道教﹑儒教﹑釋教﹑邪教四篇﹐旣無關女丹之事﹐且所論三教大旨與其歷史﹐頗多掛漏﹐而邪教一篇文字尢不雅訓﹐故皆刪去﹐從第一起﹐至第六節

﹐皆言女丹功法﹐𨿽是勉彊造作﹐非法於自然﹐但其法由來已久﹐學者不可不知﹐第七節

嫌太簡﹐第八節

第九節

﹐論及陽神﹐摻入許多外教名辭﹐頗異於仙家專門術語﹐今依楊一羽成丰八年刻本改正﹐庶免魚目之混珠也。第十節

﹐無關重要。第十一節

﹐僅是作者之理想﹐皆不足論﹐附錄二則﹐聊供參考而已﹐原本卷後尙有七言絕句十六首﹐名爲女功正法捷訣﹐其運用皆與以前各節相同﹐不過重說一徧耳﹐故從省略。

讀者須知

神仙之學﹐有四大原則﹐第一務實不務虛﹐第二論事不論理﹐第三貴逆不貴順﹐第四重訣不重文﹐凡審定丹經道籍﹐皆本此原則以求﹐庶免迷惑﹐今觀此書﹐所言者事﹐非理也﹐所行者逆也﹐非順也﹐所傳者訣也﹐非文也﹐對於第二三四各項原則皆合﹐惟原被後人妄想改竄﹐所稱嘛呢哆羅﹐義理混淆﹐而全部女修工法﹐盡弄得非鹿非馬﹐未免與仙道宗旨相違﹐與第一項實則不合﹐故將書中顯然摻入處槪行刪削﹐去其僞邪所以存其眞﹐世間智士﹐當有同情也。

中華民國二十四年六月﹝黃帝紀元四千六百三十二年﹞皖江陳櫻寧識於滬上

女功正法

原著靈陽道人

刪訂者陳櫻寧

總論

男兒二八精通﹐精盈則泄﹐女子二七經行﹐經滿則溢﹐人欲無泄無溢﹐必須知風知火﹐火卽元神﹐風卽眞息﹐神息相依﹐由觀而得﹐法從目中玄竅視入气穴之內﹐炁裹神凝﹐都由意攝﹐天然風火﹐交無運休﹐易精易气﹐易气益神﹐神圓形化﹐身外有身﹐

訣云﹐但能神息常相顧﹐換盡形骸玉液流。只因久視長生窟﹐煉出陽神現頂門﹐要知萬物生皆死﹐須悟元神死復生。能以心神居气內﹐嬰兒安養定功成﹐人能本此修爲﹐何患內丹無就。

法以衝任督脈﹐運在外中內關﹐惟是女修略異﹐功始上關乳溪﹐繼在中關臍內﹐終歸下關子宮﹐復將中下化爲一穴﹐男子煉精﹐名曰太陽煉气﹐女子煉血﹐名曰太陰煉形。

火風之祕﹐候宜文武﹐武在中間﹐文用始終﹐周天運行﹐不離觀止﹐一日之內﹐十二時中﹐意之所到﹐皆可爲也。先天之气﹐後天之气﹐能得之者﹐日常是【似】醉。

世俗女子﹐習染太深﹐貪食葷腥﹐易生欲念﹐見人婚嫁﹐中懷自怨﹐春感秋傷﹐致生怯病﹐食多生冷﹐更增經滯﹐復遭誘惑﹐身名俱敗﹐報恨終天﹐人當鑑此﹐莫造孽緣﹐忍者自安﹐悔者自樂﹐意似捧盈﹐心如止水﹐時效金人﹐緘口藏舌﹐動靜云爲﹐保貞全節﹐打破情關﹐跳出欲海﹐身中天癸﹐養命之源﹐急求功法﹐煉化成眞﹐功積人間﹐神歸天上﹐汝等修士﹐各自勉旃

第一節

﹑識基潔心

若要識基﹐先須潔心﹐一塵不染﹐萬象勿迷﹐心空欲淨﹐自然定靜﹐如鏡之明﹐如水之澄﹐心旣潔矣﹐卽求識基﹐女原坤體﹐陰背陽腹﹐乳房外竅﹐乳溪內穴﹐第六重樓﹐六分半處﹐與十重樓外闕相對﹐坐先跨鶴﹐腿膝交疊﹐緊閉下關﹝泉扉﹞﹐得固元气﹐運動上關﹐﹝乳溪﹞下免泄漏﹐中關臍內﹐一寸三分。

欲無五漏﹐須守三關﹐耳常內聽﹐目常內視﹐口閉不言﹐气納乳溪﹐神凝金室﹐性定覺海﹐意注丹宮。歸一惟觀﹐金母觀心﹐老子觀竅﹐二六時中﹐觀其未發﹐七情無有﹐五蘊原空﹐心常自在﹐活潑潑地﹐若吾呂師﹐道源玉淸﹐凝神气穴﹐注下丹田﹐意由目中﹐引入气穴﹐先天气來﹐後天气入﹐刻刻存之。

女以乳溪爲上丹穴﹐臍後腎前﹐卽爲中關﹐牝戶下關﹐子宮大鼎﹐亦由目中引入乳溪﹐臍內子宮﹐一脈相通﹐先天種子﹐命之本源。

男子元精﹐至陽之气﹐女子眞血﹐至陰之精﹐生身之寶﹐萬化之根﹐男藏命門﹐女藏牝戶﹐卽子宮中﹐欲動難畱﹐心靜可保﹐然須風火﹐煉化常存。

第二節

﹑修經起用

女子二七﹐經行血虧﹐𨿽是月月信水再生﹐實是月月皆有耗傷﹐有志修經﹐煉之化之﹐年老已絕﹐先使之來﹐莫食生冷﹐方免血淤。﹝陳櫻寧按﹐習慣相傳如此﹐但不必拘泥﹞蓋因經水乃命之根基﹐起煉之法﹐意似有爲﹐易益血气﹐不復再傷﹐有乃無之始﹐無乃有之終﹐有處著力﹐後天气通﹐無處用意﹐先天气盈﹐目隨意至﹐神息相依﹐易血益气﹐煉气養神﹐從中關起﹐意似著力﹐往上直提﹐三十六次﹐提到上關﹐左右各旋三十六次﹐再到乳房﹐左右各旋三十六次﹐天谷不熱﹐气未上升﹐地泉不熱﹐气未下降﹐意領目注﹐上中二關﹐兩手交叉臍下泉上﹐意似著力﹐往上直提三十六次﹐提到乳溪﹐再到乳房外竅之內﹐左右各旋三十六次。

第三節

﹑斷龍工法

斷龍祕法﹐工兼有爲﹐子午二時﹐坐如跨鶴﹐口齒七二通肺兪穴﹐意用後天﹐鼻息自然﹐三十六次﹐周身脈通。

﹝櫻寧按﹐此段文句太簡略﹐恐人難明﹐今特加以解釋﹐所謂「叩齒七二」者﹐就是叩齒七十二下﹐所謂「三十六次」者﹐就是鼻息三十六次﹐一呼一吸﹐名爲一息﹐三十六息中﹐若依呼吸計算﹐則呼三十六次﹐吸亦三十六次﹐共計七十二次﹐與叩齒之數相同﹐蓋每一呼叩齒一次﹐每一吸又叩齒一次﹐所謂【以】鼻息三十六次﹐叩齒則有七十二次。﹞腳跟緊抵泉扉﹐兩手交叉臍下﹐意似著力﹐往上直提三十六次﹐提至上關﹐意用目旋各三十六﹐再至中關﹐意用目旋各三十六次﹐手向天托﹐緩三十六﹐緊三十六﹐尾閭忽動﹐兩手叉腰﹐緊咬牙關﹐兩肩直聳﹐夾脊雙關﹐肺兪皆動﹐意將頭背往上直聳﹐上之玉枕﹐通至泥丸﹐再將下唇緊包上唇﹐意將眞炁上送泥丸﹐下近鼻竅。

舌搭天橋﹐甘露自來﹐用鼻一縮﹐津隨意咽﹐送至臍下﹐手安牝上﹐意似著力﹐直至子宮﹐三十六次﹐甘露入鼎﹐熱气盤旋﹐腳跟緊抵﹐身心俱定﹐子宮安靜。魏元君曰﹐寶歸北海﹐安靜妥妥。

第四節

﹑煉乳還童

乳房上通心肺﹐下澈气海﹐若要煉乳如童女形﹐工在斷龍法內﹐加送甘露﹐直至絳宮﹐意注兩乳﹐左右各旋三十六次﹐唇門上下﹐牙齒咬住﹐鼻孔關閉﹐用內呼吸﹐

在乳房內﹐以兩手心﹐各左右揉﹐七十二次﹐先緩後急﹐先輕後重﹐百日功全﹐成核桃形﹐昔鳳仙姑煉乳訣云﹐左日右月一陰陽﹐鼻息內行名運罡﹐欲得陰陽歸日月﹐必須眞火煉雙掌。﹝按雙掌在別種書上作雙房﹞

﹝櫻寧按﹐第二節

至第四節

﹐三段工夫﹐𨿽然說得明白﹐但初學之人﹐看了此書﹐自己須要愼重﹐不可輕舉妄動﹐最好是多看幾種書﹐將理路弄淸楚﹐能彀融會貫通﹐方可試做﹐並且要十分細心﹐一有障礙﹐立刻停止﹐否則恐怕做出病來﹐單靠這一種書﹐決難應用﹐我發願將自古女丹祕籍十餘種﹐完全宣布流通﹐公開傳世﹐或加注解﹐或加校訂﹐或加補正﹐俾成爲古今女丹訣最完全的一部叢書﹐將陸續出版﹐以前女子修煉﹐所困難者﹐就是無書可看﹐現在看書的問題﹐是已經解決了﹐你們必須多看書﹐多研究﹐再尋訪已經做過此種功夫的人﹐與他討論﹐或者能得到一點門徑﹞

第五節

﹑安鼎結胎

男以下田﹐中田﹐上田爲鼎﹐女以子宮﹐臍內﹐乳溪爲鼎﹐子宮離下丹田一寸三分﹐離臍二寸八分﹐又在上關乳溪下﹐上乳溪﹐中臍內﹐下卽子宮﹐部位由外而內﹐運用由內而外﹐男無子宮﹐以下丹田爲大鼎﹐此所以名同有異。

﹝櫻寧按﹐丹經言鼎必言鑪﹐鼎在上而鑪在下﹐此書有鼎無鑪﹐而且上中下三个部位﹐都名爲鼎﹐不合古人之成法﹐所謂一寸三分二寸八分者﹐皆難作準﹐學者不必拘泥﹐免受其誤。﹞

呂師金華集﹐二目回光﹐由二目齊平之間﹐一意專注﹐至下丹田﹐女子斷龍工法行後﹐安靜數刻﹐意由二目中間﹐回光注至乳溪三十六次﹐注臍內﹐注下丹田﹐卽子宮﹐各三十六次﹐意引華池水到上鼎﹐引心肺二液到上鼎﹐意將海中眞金送到上鼎﹐而後意似著力送下﹐至中鼎﹐再送至大鼎﹐盤旋十八次﹐內熱火升﹐鼎安胎凝矣。

﹝櫻寧按﹐此段作用﹐文義亦不明白﹐初學恐難以照行。﹞

第六節

﹑胎息自調

呼吸能免風喘粗淺等獘﹐鼻息卽調﹐息息歸根﹐便成胎息﹐息行脈動﹐息住脈停。古書云﹐服气不長生﹐長生須伏气﹐眞息運行﹐卽能伏气﹐斷龍工後﹐再靜一時﹐七情未發﹐雜念不起﹐於是足抵泉扉﹐唇包齒藏﹐意隨目光﹐注在心腎﹐相去三寸八分之處﹐左旋右轉四十九息﹐甘露自來﹐如咽是提﹐提卽歸臍﹐气卽凝矣﹐久成胎息﹐不呼自呼﹐不吸自吸﹐不提自提﹐牝戶之內﹐闔辟自然﹐和暖如春﹐丹自成矣。

﹝櫻寧按﹐從調息以至胎息﹐中間之現象﹐未曾說明﹐所謂心腎相去三寸八分之處﹐亦不足爲據。﹞

第七節

﹑液還胎成

男工河車﹐神火息風﹐日采歸鑪﹐煉成小藥﹐气足神圓﹐便成大藥﹐五龍捧聖﹐運合天然﹐由下遷中﹐益气養神﹐再遷上田﹐先透頂門﹐玉液還丹﹐醍醐灌頂﹐陽神煉熟﹐卽曰神仙。

若問女子玉液還丹﹐便是赤龍化爲白鳳﹐充滿下田﹐恍如胎孕﹐功滿气化﹐神光圓足﹐透出頂門﹐煉就陽神﹐玉液還丹﹐醍醐灌頂﹐不離前功﹐須如王母昆侖宮中聽微妙音也。

﹝櫻寧按﹐論女功處﹐太嫌簡略﹐不足爲法。﹞

第八節

﹑煉化陽神

易精益气﹐煉气爲神﹐男之內丹﹐易血益气﹐煉气爲神﹐女之內丹﹐都用火風﹐若女之斷龍﹐在化血成气﹐又云﹐調息化气成神﹐若气不煉﹐則神不足﹐形亦不著﹐只爲陰神﹐不成陽神﹐法於入靜﹐用六字訣﹐意運三字﹐從臍內起﹐居中丹田﹐左右各旋三十六次﹐意運籃字。

東方肝部﹐左右各旋三十六次﹐意運羅字﹐南方心部﹐左右各旋三十六次﹐意運波字﹐西方肺部﹐左右各旋三十六次﹐意運逮字﹐北方腎部﹐左右各旋三十六次﹐意運臺字﹐上至泥丸﹐左右各旋三十六次﹐意居中﹐統魂神魄气總歸於頂﹐煉化成陽﹐陰居大鼎﹐靜以守胎﹐再將三字意運中關﹐九次功成﹐陰升陽降﹐會合中鼎﹐光圓頂門﹐而爲王母坐昆侖宮﹐聽空中無弦微妙音。

第九節

﹑陽神光圓

玉液還丹﹐陽神未純﹐赤水得珠﹐陽神光圓﹐比如王母坐昆侖宮﹐聽空中無弦微妙音。心卽朱鳥﹐翔空直下﹐至誠皈依﹐意根返元﹐六根解脫﹐神自圓明﹐腎比罔象﹐旋得寶珠﹐上獻當前﹐光包十方﹐心腎旣交﹐神气自合﹐結成眞種﹐養育聖胎﹐紫房隔住﹐肝性仁也。白鸚飛舞﹐肺情義也﹐金木交並﹐性情合也﹐虎伏龍降﹐水火濟也﹐淸淨寶瓶﹐諭肺之液﹐楊柳枝兒﹐諭肝之尾﹐華池津液﹐比如甘露﹐泥丸頂上﹐穩坐昆侖﹐法用剛剛。意運三字﹐入眞息處﹐卽大鼎也﹐黍珠飛旋投至臍內﹐口中似念﹐部部唏咧﹐專意無分﹐一切世界﹐定慧圓通﹐任他南溟﹐波浪滚滚﹐元陽气足﹐神火光圓﹐大藥衝關﹐吾只常淸而常靜也﹐心定意淨﹐寂然而已﹐此部大法﹐玄妙眞機﹐較斷龍法﹐更爲佳妙﹐如此九轉﹐卽得七返﹐功歸臍內﹐陽神現頂﹐寶光上升﹐形神俱妙﹐功德圓滿﹐玉詔卽臨。

第十節

﹑溫養朝元

大鼎已安﹐大藥已得﹐聖胎已成﹐陽神已現﹐還須溫養﹐乳哺三年﹐面壁九載﹐定息綿綿﹐意一無分﹐神息相顧﹐三千日內﹐如保赤子﹐刻不忘此﹐無須夷離﹐二目垂簾﹐光隨意注﹐在於內竅﹐靜而愈入﹐气暖如春﹐甘露頻生﹐气運周身﹐始自子宮﹐後升前降﹐河車自轉﹐易化凡軀﹐成我眞形﹐男子朝元﹐白光透頂﹐次黑次靑﹐次紅次金﹐女子朝元﹐黑光透頂﹐次紅次白﹐次靑次金﹐功足光圓﹐五光會一﹐地雷自鳴﹐天門自啟﹐陽神一出﹐一出便回﹐先近後遠﹐切莫自迷﹐當此之際﹐更宜愼之。

第十一節

﹑功成超凡

陽神出入自如﹐眞我遊行自在﹐且住人寰﹐廣立功德﹐德深緣至﹐眞師來度。引見上帝﹐次拜諸天﹐後到瑤池﹐朝見金母﹐授職爲仙﹐是爲超凡。

附錄﹕

一﹑先治經病

胎前產後﹐經閉成疾﹐功加揉腰﹐三十六次﹐左右如之﹐兩肩上下﹐各三十六次﹐左右如之﹐加摩臍心﹐兩手交互﹐各摩七二﹐內熱方止﹐血崩帶下前功加一逆弔虎法﹐橫木懸空﹐兩腳倒掛﹐形似金鉤﹐手指撐地﹐意注臍下﹐左右盤旋百二十次﹐每日子午﹐兼治閉經﹐血淤﹐血癜﹐前功內加順鉤金鰲﹐橫木懸空﹐合掌順掛﹐腳尖至地﹐二目垂簾﹐低頭觀心﹐三十六次﹐意隨目視﹐臍下六分﹐三十六次﹐目觀病處亦三十六﹐諸病類此﹐一一推之。祕用心神眞火治疾﹐乃魏元君崔鳳孫麻團魚瞅鱉治病祕法。

二﹑經絕引還

月水已絕﹐先須引還﹐斷龍法內﹐意往上提﹐改往有送﹐左右各旋﹐改爲各揉﹐百日經來﹐三日之後﹐仍用前法﹐百日功滿﹐後卽斷去。

女功四銘

眞字銘

天地正气﹐惟人克全﹐中立不倚﹐乃無愧天。

守正則貞﹐至哉坤元﹐坤柔而剛﹐順應乎乾。

妄言不字﹐大倫失焉﹐視聽言動﹐禮爲之閒。

周旋規矩﹐勿頗勿偏﹐束身歸潔﹐勿爲物牽。

端莊嚴肅﹐大節凜然﹐浩然剛大﹐爲道體廣。

從玆入道﹐希聖希賢﹐守貞女子﹐其各勉旃。

靜字銘

人生而靜﹐渾然太極﹐心命性情﹐統無區別。

後天主動﹐理欲並立﹐欲勝理危﹐理勝欲減。

去欲存理﹐靈臺宜潔﹐聖人心法﹐洗心宥密。

如鏡磨垢﹐如摩面壁﹐五蘊空忘﹐萬緣湛寂。

不睹不聞﹐性眞萌孽﹐種玆胚胎﹐長生學業。

維彼女流﹐體合靜翕﹐主靜存誠﹐仙佛同列。

純字銘

聖賢仙佛﹐始終至誠﹐渾然天理﹐自在流行。

凡夫俗念﹐雜而不純﹐暫焉偶息﹐至道不凝。

日月久照﹐四時久成﹐修眞養性﹐期諸有恆。

造次顚沛﹐刻不違仁﹐悠久無息﹐斬斷七情。

熟極妙來﹐緝熙光明﹐稍涉間斷﹐學不能成。

純亦不已﹐乃守道心﹐有緣女子﹐無愧終身。

一字銘

道不遠人﹐人自離道﹐其德二三﹐必無成效。

凡物皆然﹐矧玆玄妙﹐主一無適﹐乃得其要。

勿墮旁門﹐勿入外教﹐不二法門﹐顯畱訣竅。

太空渾然﹐虛無朕兆﹐堅守寸心﹐默窺丹奧。

維彼女流﹐勿自棄暴﹐內而性命﹐外而節操。

一心一德﹐自得深造﹐道果圓明﹐仙階可到。

丹訣總錄

《坤元覺路》云﹕未修斯道﹐先守五戒。一不殺生﹐仁也﹔二不偸盜﹐義也﹔三不邪淫﹐禮也﹔四不酒肉﹐智也﹔五不妄言﹐信也。五戒旣守﹐當屏六欲﹐眼不妄視﹐耳不妄聽﹐鼻不妄臭﹐舌不妄言﹐身不妄動。六欲旣屏﹐又何喜怒哀懼愛惡欲﹐七情之不去乎﹖七情旣去﹐然後入室下手。

《坤寧經》曰「若無煉己眞功﹐總難下手。」又曰「必先絕欲忘情﹐然後入室打坐﹐煉己同乎男修﹐調息綿綿勿吐。」又云「一身四大﹐結中宮靈臺之緣﹐二气交結﹐中黃應玄﹐五行相生﹐惟土斯全。」又云「一痕曉月東方露﹐窮取生身未有時。」譬之蓋屋﹐當用開入爲先﹔諭乎燒鑪﹐宜以種火爲法。

《修眞辯難》曰「男子下手以煉气爲要﹐名太陽煉气。煉气气回而白虎降﹐則變爲童體﹐而後天之精﹐自不泄漏﹐可以延年﹐可以結丹。女子下手以煉形爲要﹐名太陰煉形﹐煉形形滅而赤龍斬﹐則變爲男體﹐而陰濁之血自不下行﹐可以出死﹐可以入生。此後用男子之功修之﹐一年可得大丹。」然亦有竅﹑有時﹑有法。《上藥靈鏡三命篇》曰「人之臍曰「命門」﹐上有元關﹐中有黃庭﹐下有气海。」懶道人曰「女命有三﹐謂上﹑中﹑下也。上者陽穴﹐中者黃房﹐下者丹田。少則從下﹐衰則從中﹐成方從上耳。」《修眞辯難》曰「男子之命在丹田﹐女子之命在乳房。」乳房者﹐血元也﹐在中一寸二分﹐非兩乳也。女子以血爲腎﹐乃空竅焉。血元生血﹐丹田生丹﹐工夫在子午二時存心看乳房之空竅﹐呼吸綿綿﹐出少入多﹐候月信至時﹐從丹田運上乳房﹐或云信至亦如男子之活子時。卽《坤寧經》所謂﹕「曉日東升﹐光痕逗露﹐運汞配鉛﹐神炁俱住。」積气本生气之鄕﹐存神爲煉神之路。一陽動處﹐行子午卯酉之功﹔百脈通時﹐定乾坤坎離之位﹐是也。然月信者﹐非以經至爲月信也。《三命篇》云「如人在外未歸﹐而信先至焉。」信至之日﹐彼自知之。或腰腿疼痛﹐或頭目不安﹐不思飲食﹐此信至將成血﹐乃气也。當在兩日半之前﹐專心用功。若經行則赤龍陰精不可把持﹐亂行妄運﹐殺人不少﹐須待其經後兩日半﹐以白綾試之﹐其色黃金﹐乃經罷符也﹐照前用功﹐運上以斬之。如此數月﹐則經變黃﹐黃變白﹐白化而無矣﹐此以有還無之道也。若過四十九歲﹐腰幹血涸﹐亦無生機﹐養而久之﹐又生血元﹐仍似處女﹐此又無中生有之妙也。見其有之﹐一斬卽化﹐而命又生矣。懶道人亦曰「返照調息之久﹐自然眞息往來﹐一開一闔﹐養成鄞鄂﹐神气充足﹐眞陽自旺﹐經水自絕﹐乳縮如男子﹐是謂斬赤龍。」以後七日大還大周﹐與男子無彼此之分也。

活子時辯

夫天地生物﹐絪縕樂育﹐人物皆然﹐男女何異﹖此造化自然之理﹐亦無思無爲之道也。況丹經明言「女子以血爲腎。」內經亦云「男子八歲腎气實﹐發長齒更﹐女子七歲腎气盛﹐齒更發長。」明明男女皆有腎﹐而何獨子時之不同乎﹖且嘗考之種子方書云﹕女子陰內有蓮蕊形﹐名曰「子宮」﹐一月經行一度﹐經淨後﹐無論何日﹐必有絪縕樂育之候﹐气蒸而熱﹐昏而悶﹐其中經脈微動﹐蓮蕊有欲開之情。此時生機勃發﹐順而用之﹐可以種子﹐玆則逆而用之。所謂活子時者可無疑乎。但非身心淸淨﹐斷難默會體察﹐是在學者神而明之

女丹下手活子時說

乾道活子﹐丹經所載﹐坤身活子﹐古人未言。然據《易辭》﹕「天地絪縕﹐萬物化醇﹐男女媾精﹐萬物化生。」《禮》云「飲食男女﹐人之大欲存焉。」大抵乾坤動靜﹐專直翕辟之機﹐兩無異致。且觀物類﹐牝豕牛羊﹐每值絪縕樂育之候﹐必高聲狂叫﹐爲時機使然。天生物﹐人最靈﹐亦正不無此一候﹐活子時至﹐不過人靈於物﹐隱忍不言耳。民可使由之﹐順行也﹐不可使知之﹐逆行也。修持者﹐仰觀月輪盈虛之象﹐知反身修德﹐靜定以爲功﹐則翕聚先天眞炁﹐不令化血﹐卽斬赤龍下手時也。

男女丹工異同辯

女子道學小叢書編輯大意

一﹑精選古今女界懿行嘉言﹐短篇著作﹐足以養成女子高上之人格﹐灌輸女子優異之智能﹐此爲關於心理一方面者。

二﹑精選歷代女子修養之方法﹐經論﹑詩歌﹐足以造成女界特出之奇材﹐健美女子普通之體魄﹐此爲關於生理一方面。

三﹑道學爲中華民族之國粹﹐乃世界各國所無﹐而爲我國所獨有者﹐以前因女子教育尙未普及﹐故不能研究此種超羣之學術﹐今依男女平等之原則﹐將此種學術逐漸公開。

四﹑古人著作﹐深淺不一﹐有十分玄奧難以明了者﹐亦有偏於俚俗不能動聽者﹐今爲普及起見﹐玄奧者必附以注釋﹐務使讀者易解﹐俚俗者稍加修飾﹐免致大雅貽譏。

五﹑本書編輯宗旨﹐乃提倡中國固有之道學﹐絕對破除迷信﹐凡稍涉迷信之文字﹐槪不收錄。

讀者須知

一﹑此書作於光緒癸卯歲﹐卽民國紀元前八年。

二﹑作者乃一終身不嫁之女子﹐事母甚孝﹐母則守節﹐女則守貞。母女二人皆好道﹐柰無師授﹐只得於各家道書中搜尋口訣﹐承母命﹐遂集此書﹐皆雜抄他種丹經而來﹐非其自作。

三﹑所抄各書﹐有善者﹐有不善者。故其理論偶有矛盾﹐而文辭亦頗嫌冗煩﹐𨿽稍加以刪改﹐然不能不存其本意﹐學者當用自己智慧分別觀之。

四﹑書中如香逸古母﹑玄天上帝﹑金闕帝君﹐瑤池王母﹑圓明道姥一類的稱呼﹐皆是他種書上假托之名﹐當此破除迷信時代﹐本不應用此等名稱﹐但因原書已有﹐故仍其舊。

五﹑書中謂女丹修成﹐必用待度﹐此段理論﹐不甚圓滿﹐蓋因昔日重男輕女之習慣使然。世界各種宗教制度﹐多數是男女不能平等﹐亦非獨中國如是﹐惟賴女界有傑出之材﹐方能破此成例耳。

六﹑書中金闕帝君一段議論﹐他說「有謂赤龍不斬﹐而丹不得結﹐道不得成。不知血盡而气亦盡矣﹐如男子之精敗﹐而丹亦難成﹐其理一也。蓋男精女血﹐多不可絕﹐气離血而气無由生﹐血化气而精始流通﹐如謂血盡乃可煉丹﹐何以靑年血枯而病反起﹖此終不離血之一證也」。

今按﹕斬赤龍卽是用工夫把月經煉斷﹐不是女子血枯﹐若說斬赤龍就是血絕﹑血盡﹑血枯﹐豈非變成幹血癆的癥候麼﹖假使女子眞有此病﹐必須要用特別工夫﹐並醫藥方法﹐令月經回復原狀﹐每月按時而至﹐與普通健康身體無異﹐然後再依斬龍口訣﹐慢慢將他煉斷﹐此乃一定之規則﹐這位先生﹐把斬赤龍的效驗﹐同幹血癆病一樣看待﹐眞可謂大大錯誤。

七﹑男女修煉下手方法之不同﹐就是因爲生理上的關系﹐女子若要入道﹐必須先能明了普通醫學知識﹐然後再做工夫﹐庶不至於弄錯門路﹐學仙之士﹐未有不學醫者﹐這是實在的憑據﹐非空講玄理高談心性所能比擬。

八﹑不論男女﹐若本身無生凡胎之能力者﹐決不會有結仙胎之希望﹐生人與成仙﹐其理原無二致﹐惟在順逆之分而已﹐斬赤龍者﹐乃逆行造化也﹐倘自己身中無造化之生機﹐誤認月經斷絕﹐卽可以成仙﹐則彼年齡已過五十之婦女﹐月經將呈自然斷絕之狀態﹐豈非各各都有仙人資格乎﹖若謂年老者又當別論﹐然現代靑年女子﹐亦有請醫生用手術將子宮卵巢割去者﹐其月經亦自然斷絕﹐遂能稱爲斬赤龍乎﹖此中消息﹐不能不深究也。

中華民國二十四年十月﹐黃帝紀元四千六百三十二年。皖江陳櫻寧識

序

澤寰少孤﹐母守節乏嗣﹐膝下惟餘等姊妹三人。未幾二妹殤﹐三妹亦字人待嫁。澤寰不忍母之孀居寂苦也﹐立志守貞奉母﹐誓不出閣。年十二﹐卽隨母持齋﹐互以《勸善歌》文自娛。每羨善書中言修行之美﹐仙佛之貴﹐憾無明師指點訣竅﹐復無丹經印證身心﹐默叩天緣﹐幾歷十載。忽值庚子夏京都之變﹐奉母預避峨山﹐始知佛門中言女修者有《摩邪【耶】夫人經》《摩登伽女經》《寄【給】孤長者女經》《比丘尼傳》《善女人傳》海南一勺編。嗣又得《摩尼燭坤集》一部﹐約七十餘種﹐系如山之夫人﹐名善一優婆姨者所集也。但釋藏深邃﹐詳性略命﹐非初機所能應手。若夫玄門中言女丹者﹐往往附諸《道藏》中﹐無次序﹑無專書﹐望海汪洋﹐無任於邑。不揣陋劣﹐割裂聖經﹐匯集女丹約百餘紙﹐與母演說﹐一消寂悶﹐一勵潛修。承歡之餘﹐又尊母命﹐於所集女丹中﹐提出男女異同之處﹐另抄一冊﹐約五千餘言。顏曰﹕《男女丹工異同辯》置諸座右﹐以免工法混淆﹐身罹奇疾﹐牙慧之誚﹐知不免焉﹐若公同好﹐則吾豈敢﹖

光緒癸卯春﹐竹陽女史顏澤寰晏淸自記。

男女丹工異同辯

竹陽女史顏澤寰晏淸纂述

仙井女史賀爲烈全貞參校

皖江陳櫻寧重校訂

集說

孫元君坤訣注曰﹕

《彖》曰「至哉坤元﹐萬物資生。」坤屬老陰﹐陰極陽生﹐順承乎天﹐則生人生物﹔順承乎己﹐則成道成眞。

香逸古母曰﹕

凡男子修行﹐皆從初工運煉築基起手。若是女子修行﹐與男子不同。男子陽從下泄﹐女子陽從上升﹐男子體剛﹐女子體柔。男子用丹田陽精﹐常常保守﹐不致外泄﹐積之旣久﹐用火煆煉﹐使精化爲气﹐气化爲神﹐神化爲虛﹐由漸而進﹐工完了道飛升。若女子則不同﹐女子仍【乃】是陰濁之體﹑血液之軀﹐用乳房靈脂﹐變化气質﹐久久運煉﹐自然赤反爲白﹐血化爲气﹐血旣化气﹐仍用火符煆煉﹐亦能气反純陽﹐了道歸眞。

女子初工﹐先煉形質﹐後煉本元。不似男子之工﹐先煉本元﹐後煉形質。其體各殊﹐其工自異。若不分門立教﹐何以能造化陰陽﹐男女共濟也。然形旣爲我有﹐何必用煉﹖女子之體﹐原屬陰濁﹐不若男子之體﹐實秉陽剛﹐苟不陶煉﹐不能使血化爲气﹐如何孕得出先天﹐產得出眞气﹖若不得眞气﹐仍然一片純陰﹐又焉能得還丹而成大道﹖故女子之形﹐必先練而後可。

女眞之道﹐原與男子之工大不相同。男子之道﹐貴在煉藥﹐是以前段工夫﹐逐一講明﹐果能旦夕行之﹐虔心進步﹐使身中五臟之血皆返爲气﹐自然化生。若眞气潛生﹐將陰濁之體變爲純陽﹐工夫至此﹐方能用火行符﹐才與男子同等。若不分門別類﹐其工焉能有濟﹖故男子先煉藥後煉形﹐女子先煉形後煉藥。因其體相攸分﹐故前後工夫差別。吾今立法教人﹐不得不分明指示﹐方使學者無虧。

女丹修法﹐其理原本不繁﹐當其運煉﹐亦自不難﹐諸丹經內﹐所以不傳女子修煉者﹐蓋因其未能男女雙渡故也。吾今垂法教人﹐實願男女雙渡﹐故此於丹書後編﹐接列《女道十則》﹐以渡有緣之輩。

何以女丹之道﹐至簡不繁﹖女子之性純全﹐女子之身安靖﹐但得一點工夫﹐便能澈【徹】底造就。不似男子之念頗多偏僻﹐故其身心所尙不同﹐女子之工比男子便捷些。女丹從養眞至胎息﹐其工已得三分之二﹐不若男子之工﹐便有許多作用﹐方能到得調神地步。所以女道丹書﹐從養胎直至胎息﹐工畢﹐便接錄外行工修﹐俟其外行有餘﹐方可煉調神一段。

女眞修成﹐何以必用待度﹖因其血弱之軀﹐假內工修煉﹐以成陽體。體𨿽成陽﹐而陰凝之性﹐尙未煉盡﹐故女子工夫少還虛一段運用﹐未能盡天地之妙化﹐所以不得超升世外者﹐悉由體相之不堅﹐故也。不若男子之體已煉成金剛不壞之身﹐還虛之工養成﹐神光充滿天地﹐故不用待度而可了道成眞﹐親朝上帝﹑遊晏蓬萊。若女子則不然﹐女丹修成﹐務必廣行功德﹐倘功德行滿﹐上聖見而憐之﹐保奏上帝﹐方得敕旨下頒﹑金書選詔﹐證得人天無上道果﹐否則就成一个散仙而已。

呂祖曰「太陰煉形﹐與男子修煉之法大同小異。初工下手﹐是謂斬赤龍。其後十月工夫﹐陽神出現﹐粉碎虛空﹐一路修眞﹐與男子同﹐無彼此之別也。」

綏山道士曰「赤龍自斬﹐乳頭自縮﹐如男子一般﹐而眞陰之气化爲眞陽﹐以後用工﹐與男子無異。但女屬靜體﹐後四層𨿽與男丹同其運用﹐而其建功更速矣。」

呂祖曰「男子修行降白虎﹐女子修行斬赤龍。」

《三命篇》曰「男子之命在丹田﹐丹田者﹐生丹之眞土也。女命在乳房﹐乳房者﹐母气之木精也。」又云「女子以血爲腎﹐乃空竅焉。過四十九歲﹐腰幹血涸﹐無生機矣。養而久之﹐又生血元﹐似處子焉﹐此乃無中生有之妙也。見其有之﹐一斬卽化﹐而命生矣。此時則用性命工夫﹐與男子同也。」

懶道人曰「女命何以有三﹖謂上﹑中﹑下也。上者陽穴﹐中者黃房﹐下者丹田。少則從上﹐衰則從中﹐成方從下耳。又女子內陽外陰﹐先須斬赤龍以全其體﹐則坎化爲乾矣。然後用男子之工修之﹐一年卽得﹐以金丹在其中﹐故也。」

《修眞辯難》或問﹕「男女下手處﹐分別如何﹖」答曰﹕男子下手以煉气爲要﹐女子下手﹐以煉形爲要。煉气者﹐伏其气也﹐伏气務期其气回﹐气回則虛極靜篤﹐歸根復命﹐而白虎降。煉形者﹐隱其形也。隱形務期其滅形﹐形滅則四大入空﹐剝爛肢體﹐而赤脈斬。男子白虎降﹐則變爲童體﹐而後天之精自不泄漏﹐可以結丹﹐可以延年。女子赤龍斬﹐亦變爲童體﹐而陰濁之血自不下行﹐可以出死﹐可以入生。故男子修煉﹐曰太陽煉气﹐女子修煉﹐曰太陰煉形。

又問﹕「女子煉形﹐不伏气乎﹖」答曰「女子性陰﹐其气易伏﹐而赤脈最能害道﹐其所重者在此﹐故下手則在著重處用力﹐赤脈一斬﹐气自馴順﹐非若男子性陽﹐其气難伏。譬如男子伏气要三年﹐女子一年可伏。果是女中丈夫﹐得師口訣﹐行太陰煉形法﹐三五年間﹐卽可成道﹐比男子省力。但女中丈夫最不易得﹐不易得者﹐剛烈須過於男子百倍之力者﹐方能濟事。若與男子等力者﹐萬萬不能。」

又問﹕「大道不分男女﹐何以男女有分別﹖」答曰「其道則同﹐其用則異﹐蓋以秉性不同﹑形體有別﹐故同一性命之道﹐而行持大有不同也。」

玄天上帝曰﹕

《易》曰「乾父坤母」﹐陰陽之義昭昭可考。有天地然後有男女﹐則陰陽之道﹐又不言而諭﹐則是天地之不可無男女明矣。男受乾坤之變化而成其象﹐女亦秉乾坤之交泰而有其形。凡具玆形象者﹐皆具乾坤之气﹐而同列於宇宙之間耳。今當慈航普渡之際﹐寶筏共撐之時﹐男則教亦多術﹐豈能捨坤維而不顧哉﹖指男之玄微奧妙者﹐汗牛充棟﹐度女之法範典型者﹐寥寥無幾。吾切發悲而獨論之。

男體以精中之气而貫些子﹐女子以血中之气而燻些子﹐些子足而蓮竅足﹐蓮竅足而抽添始運﹐抽添運而始有甘露下降。男子之精﹐其气充足﹔女子之血﹐其气甚微﹐故名之曰男陽而女陰也。修吾道者﹐絕七情爲本﹐斷六欲爲先﹐則微微之气﹐又較勝於男子者多矣。何也﹖男子之心易動﹐女子之念略靜﹐動則而气易泄﹐靜則而气易長﹐男子之七蓮﹐易收難放﹐女子之七蓮﹐易放難收﹐苟能眞心不懈﹐不待三五年﹐而甘露常降﹐七蓮常開。開之易﹐豈有采取之不易哉﹖男女之辧﹐於此明矣。

若集中之言虛﹑言空﹑言玄﹑言妙﹑言神﹑言化﹐又男女之大同也。男子以胎名﹐女子不言胎﹐而單以息名者﹐恐後世之人錯認胎字﹐卒受誣名耳。再者男子之神出﹐必至純至陽﹐而始有脫殼之機﹐因陽中含陰也。女子之神出﹐不同於男子。女子造到三陽之時﹐卽可脫化百里之遙﹐造至純老二陽之會﹐則一出永出﹐斷無天折之患也。蓋男子陽中含陰﹐女子陰中含陽﹐男子陰在內﹐而陽在外﹐女子陰在外﹐而陽在內﹐陽勝則諸陰易退。吾今不惜眞脈﹐道破於斯﹐無非切望早成眞志之多耳。

金闕帝君曰﹕

以大處而論﹐百脈皆由無極分形﹐以細密而言﹐又屬無形無象﹐卻原萬化盡包﹐男女皆同此至寶﹐只分血精兩條。男精逆行而成仙﹐女血直騰歸心竅﹐故而各有各法﹐各有各照。

男丹由精化气﹑气化神﹑神化虛﹐虛極靜篤﹐而丹自結矣。女丹由血化气﹑气化神﹑神化虛﹐虛無自然﹐而丹自成矣。有謂赤龍不斬﹐而丹不得結﹑道不得成者﹐不知血盡而气亦盡矣。如男子之精敗﹐而丹亦難成﹐其理一也。蓋男精女血﹐多不可絕﹐气離血﹐而气無由生﹐血化气﹐而精始流通。如謂血盡而乃言煉丹﹐何以靑年血枯而病反起﹖此終不離血之一證也。

瑤池王母曰「女子工夫﹐與男相兼﹐只分地步﹐地本非玄。一切妙化﹐俱不異男。爾等切悟﹐書中載全。毫不差錯﹐各自修潛。」

圓明道姆曰﹕

吾今與點破﹐以免受冤孽。分配陰陽路﹐男女指一節。

男有此祖气﹐分配在精血。女之祖气合﹐陰從血海說。

男有此陽關﹐順逆不須惑。女有北海地﹐波搖似水迫。

白蓮眞人曰﹕

男女金丹地不同﹐陰陽一理實相通。淸心寡欲爲根本﹐築基先要斬赤龍。

無心子曰﹕

男子精液陽中陰﹐女子精液陰中陽﹔快尋明師求指破﹐返老還童在故鄕。

七日天心如可復﹐此是上乘一妙著﹔以後便同男子工﹐般般口訣要師說。

呂祖曰﹕

婦人修煉﹐如男子一樣﹐難得者是皎潔。須知婦人之欲﹐過於男子。或到經水已過之後﹐其心如蓮之初放﹐乘天之雨露﹐才結其實﹐婦人若無男子﹐則孤陰矣。

貞一子曰﹕

大道不問男女﹐皆能有成。故男子道成爲眞人﹐女子道成爲元君。自來丹經言男子修煉之功﹐至詳且悉﹐女子修煉之道﹐多不論及。間有論及此者﹐不過略露一般﹐非薄女修也。推其意﹐以爲人同此性命﹐卽同一工夫﹐言男修﹐而女子之工不煩言解矣。不知男子外陽內陰﹐女子外陰內陽﹐秉性不同﹐形骸各別﹐𨿽同一性命﹐其行持大有不同者。《修眞辯難》曰「男子下手以煉气爲要﹐女子下手以煉形爲要。」許祖曰「男子修成不漏精﹐女子修成不漏經。」其初關迥然各別﹐至煉己得藥﹑還丹溫養﹑結胎出神諸事﹐𨿽與男子同﹐而細微節次﹐未嘗無大同小異之殊。

壬辰春﹐適有坤女問道﹐僕以多看古書﹐證其所授。而丹經言「女修者獨少﹐難以考證異同。」爰不卹泄漏天機之罪﹐因將其所以同者何如﹐所以異者何如﹐並逐節次第形於楮墨﹐以爲問津程途。俾得尋文釋義﹐不致魚目混珠﹐果能深知力行﹐庶幾可成無上至道﹐而諸瑤池之會﹐不難與男仙同謁木公﹐共朝金母矣。

天陽地陰﹐乾剛坤順﹐陰無陽不長﹐陽無陰不生﹐剛柔得其中和﹐水火始能旣濟﹐陰陽必有匹偶﹐人物由玆孕生。是乾坤皆秉眞元之气﹐男女各具不死之身。乾曰大生﹐可以道成正覺﹔坤曰廣生﹐亦能果證元君﹐如謂坤陰難入仙道﹐何以王母長處昆侖﹖嫦娥竊梁間之丹﹐永作月宮皇后﹔逍遙讀漆園之書﹐自號瑤池謫仙。洛神﹑巫女﹐自古維昭﹔紫姑﹑湘妃﹐於今爲烈﹐迹載史篇﹐固可考也。身秉坤德﹐豈不能乎﹖

女子原來命有三﹐紫白黃光不似男。少上衰中成在下﹐關頭一錯要深諳。

气穴卽血元也﹐卽乳房也﹐在中一寸三分﹐非兩乳也。男命卽在丹田﹐故以下田爲气穴。女命在乳房﹐故以乳房爲气穴。陰極變陽﹐從气穴化陰血﹐而流形於外﹐故斬赤龍須從陰生之處用工﹐久久行持﹐形自隱矣。若以男子臍下一寸三分中之气穴指之﹐則誤矣。

許祖云「男子修成不漏精﹐女子修成不漏經。」蓋女子之經爲生人之始信﹐經返成气﹐則乳縮如男子﹐而經自不漏。若男子則煉精化气﹐陰根縮如童子﹐而精自不漏。不漏而後命可延。

又云「女子修到經不漏﹐其後性命工夫﹐與男子之功﹐大同小異﹐患無人以訣破其妙耳﹗」

柔人行道﹐與剛人不同﹐而其成功比剛人亦易。剛人伏气三年﹐柔人一年可伏﹐以丹在身中﹐故也。

孫不二元君曰﹕

男女本一气﹐淸濁動靜異﹔女人欲修眞﹐切使眞元聚。

陰中有元陽﹐存淸勿以棄﹔明此色與欲﹐本來無所累。

屏除貪嗔癡﹐割斷憂思慮﹔去濁修淸性﹐不墮諸惡趣。

寂靜守無爲﹐我卽男子具﹔無無無其形﹐有有有其意。

內視色聲空﹐絲毫無沾滯﹔仗土爲坤基﹐一陽本自地。

鉛汞固不同﹐气神無二義﹔渺渺空靈心﹐心神能爲制。

一气反春和﹐飛出雲霄去﹔偕汝太淸遊﹐是曰眞如偈。

夫乾道動﹐坤道靜﹐欲修性命﹐務須從靜。汝今原靜﹐又何以修﹖坤道濁﹐乾道淸﹐欲修性命﹐務須求淸。惟能以濁修淸﹐是以入道證果。

《長生胎元神用經》曰「成功之後﹐男子關元气聚精﹐女人胎澤不結嬰﹐𨿽動於欲﹐不能與神爭。」此是成胎之中【後】眞精返爲神﹐此是上淸也。

女丹十則

華藏山淸烈古佛著

皖江陳櫻寧刪訂

女子道學小叢書編輯大意

一﹑精選古今女界懿行嘉言﹐短篇著作﹐足以養成女子高上之人格﹐灌輸女子優異之智能﹐此爲關於心理一方面者。

二﹑精選歷代女子修養之方法﹐經論﹑詩歌﹐足以造成女界特出之奇材﹐健美女子普通之體魄﹐此爲關於生理一方面。

三﹑道學爲中華民族之國粹﹐乃世界各國所無﹐而爲我國所獨有者﹐以前因女子教育尙未普及﹐故不能研究此種超羣之學術﹐今依男女平等之原則﹐將此種學術逐漸公開。

四﹑古人著作﹐深淺不一﹐有十分玄奧難以明了者﹐亦有偏於俚俗不能動聽者﹐今爲普及起見﹐玄奧者必附以注釋﹐務使讀者易解﹐俚俗者稍加修飾﹐免致大雅貽譏。

五﹑本書編輯宗旨﹐乃提倡中國固有之道學﹐絕對破除迷信﹐凡稍涉迷信之文字﹐槪不收錄。

讀者須知

一﹑此書無著者姓氏﹐舊題爲金華山香逸古母﹐此種名稱﹐大覺淺陋﹐作書者𨿽不欲用自己眞姓名﹐然何必僞造聖號乎﹖故削去不錄。

二﹑此書𨿽標題十則﹐然第五則與第六則﹐內容大致相同﹐第十則所論﹐又太覺空泛﹐無另立一條之必要﹐故於此三則中﹐皆大加刪節﹐免得惹起讀者之厭煩﹐其他各則﹐亦有刪節並改之處。學者若將原本與此本對照﹐則知有不能不刪改之理由﹐非多事也。

三﹑除本文而外﹐凡有餘所加之按語﹐讀者切宜注意。因爲那些評論﹐都是經過數十年的閱歷﹐方能寫出﹐不是像別人做文章﹐隨便亂說﹐毫無憑據。

四﹑附錄《坤訣》一篇﹐𨿽不敢斷定確屬孫不二之手筆﹐但文字亦簡潔可喜﹐至於傅金銓的解注﹐惜其滿紙諭言﹐恐學者難於領會﹐篇末黃芽﹑白雪四字之來源﹐余說得甚詳﹐讀者應當研究。

五﹑女丹經內藏眞訣者﹐自古及今﹐徧國中只有二十餘種﹐不能覓多﹐學者必須全讀﹐方能得其門徑﹐然後再尋師訪友﹐實地練習﹐庶幾可望成功。切勿一知半解﹐自滿自足。

中華民國二十四年七月﹐黃帝紀元四千六百三十二年。皖江陳櫻寧作此代序。

第一則養眞化气

﹝櫻寧曰﹕道家工夫﹐貴在口訣﹐至於文章之優劣﹐殊無足重輕。故嘗有理論不圓者﹐或字句欠通者﹐或見解卑陋者﹐或夾雜迷信者﹐皆能使人生鄙視之心﹐遂致其眞口訣亦湮沒而無聞﹐甚可惜也。余今編輯此書﹐蓋欲度中材以上有學識之女子﹐若慨依原本錄之﹐未免貽譏於大雅﹐玆特撮拾其精華﹐削去疵累﹐𨿽未盡臻純粹﹐然已較原本爲可觀矣。﹞

女子修行﹐與男子有別﹐男子陽從下泄﹐女子陽從上升。男子體剛﹐女子體柔﹐男子常保守丹田之陽精﹐不使外泄﹐積之旣久﹐用身中眞火鍛煉﹐使精化爲气﹐气化爲神﹐神化爲虛﹐而證道矣。

女子乃陰體﹐須用乳房靈脂﹐變化气質﹐久久運煉﹐自然赤反爲白﹐血化爲气﹐血旣化气﹐仍用火符進退﹐亦能气反純陽﹐了道歸眞。故女子初工﹐先煉形質﹐後煉本元﹐不似男子之工先煉本元﹐後煉形質也。

何謂養眞﹖凡人之心﹐最易搖動﹐若使其常守於內﹐便生厭煩﹐故起手先教以養眞之法﹐自然厭煩少釋﹐四體安和﹐方能再求進步。

平日坐煉之時﹐必須從丹田血海之中﹐運動气機﹐照著心內神室﹐覺有一縷淸气﹐自血海而出﹐定久之際﹐其气必動﹐隨其气機鼓舞﹐向上飛騰﹐衝到泥丸﹐復轉下降﹐斯時微以意引之﹐隨著气機從泥丸降下重樓﹐此時切不可用意﹐恐傷形體﹐卽隨气機自重樓下至兩乳間﹐內有空穴﹐凝聚良久﹐若有動機﹐照前行持﹐不過四五十日﹐其气已透﹐血化爲气﹐赤反爲白﹐斯時丹元已露﹐道心已誠。若能堅持靜守﹐朝夕不懈﹐時刻用功﹐何患大丹不結﹐女仙不成者哉﹖此乃女修第一步工夫﹐果能行到極玄極妙地位﹐以後工夫﹐皆從此前進。學者勉之。

﹝櫻寧按﹕當气機從泥丸下降時﹐旣曰「微以意引之」。又曰「不可用意。」究竟用意乎﹖不用意乎﹖蓋此時動作﹐是有意與無意之間。因要順其自然﹐故曰「不可用意。」又不能置之不理。故曰「以意引之。」﹞

第二則九轉煉形

煉形者﹐是謂調攝之義。血液【屬】陰陽﹐凝居於下﹐藏於血海胞裏﹐化於五蘊山頭﹐灌漑一身﹐榮養百脈﹐循環不已﹐遊溢諸經﹐變爲渣滓之物﹐去而不用。直到二百四十刻漏三十時辰已周﹐那時鎔華復露﹐先天化形﹐畱爲生人之用。此卽所謂气之淸者﹐上升於乳﹐气之濁者﹐下流爲瘀﹐生人生仙之機﹐實分於此。故女子之修煉﹐預先認得淸濁﹐方能煉得眞形。

夫形何以煉﹖當其坐時﹐用神機運動﹐候口中液滿﹐微漱數徧﹐俟其淸澄﹐然後用鼻引淸气﹐隨同玉液﹐咽下重樓﹐入於絳宮﹐下降黃房﹐至關元血海而止。略一凝定﹐從血海運至尾閭﹐升上夾脊﹐透頂門逕入泥丸﹐仍從泥丸復行下降﹐至兩乳間而止。停聚良久﹐使津化爲气﹐是爲一轉。如是者三三轉。旣畢﹐方用兩手運兩乳﹐回轉三十六。轉畢﹐以兩手捧至中間﹐輕輕運至血海而止﹐仍又依前運煉。一番三轉﹐三番共得九轉。倘女子沈潛莊重﹐根深器厚者﹐行之不過百日﹐而形已煉成﹐長生有路矣。從此再求上進﹐大丹可期。

第三則運用火符

男子先煉藥﹐後煉形。女子先煉形﹐後煉藥。因其體相攸分﹐故前後工夫差別。學道女子﹐照依前段口訣﹐用心行持﹐若行到丹田血海之中﹐气機溫暖﹐自然有淸气一縷﹐上衝心捨﹐直至兩乳﹐此時切不可動念。仍舊行工運轉﹐自然復行下降﹐仍舊歸於血海﹐斯時气機已動﹐眞气已生﹐赤血之陰﹐變爲白气之陽﹐若不用火行符﹐其气仍然化爲赤血﹐白者復變爲紅﹐枉費工夫。到此時當用眞火以煉之﹐又用眞符以應之﹐符到火足﹐其气必凝。當此气凝之候﹐別有景象﹐倘不分明講出﹐恐用火符差失﹐有壞丹元。修士至此﹐切宜細心熟記﹐毋自忘失。若此刻工夫一誤﹐不惟前工枉費﹐後工難修﹐而且有傷身命﹐防有血崩之患。

學者要記淸楚﹐當其气歸血海時﹐此气𨿽從血中化出﹐並非是血。如人出外﹐變相歸家﹐卽家人婦子皆不能識認﹐安能如前日之相投﹖故其下降時﹐血海之中﹐必如魚吸水一般﹐斯時四肢若醉﹐其快樂如夫婦交媾﹐有莫能自禁之勢。﹝櫻寧按﹕有人說此時身中快樂之感覺﹐勝過男女之事若干倍。因爲某種女子﹐生性冷淡﹐又遇男子身體虛弱者﹐臨時在女子面前﹐毫無快感。而修道做工夫的女子則不然﹐𨿽獨自一身﹐淸心寡欲﹐在靜室中打坐。果能如法將自己身內之陰陽配合調和﹐入於至玄至妙之境﹐卽有特別之景象發現。其快樂不可用言語形容。至於男子做淸靜工夫者﹐𨿽有時身中亦發現快樂之景象﹐但比較女子快樂之程度﹐僅得其十之二三而已。此則關乎男女生理上之不同﹐非人力所能彊爲也。﹞到此地位﹐必須拿定主宰﹐切不可放縱。一念凝守中宮﹐停聚良久﹐他自然向上衝關﹐升入泥丸﹐化爲玉液。以意引下重樓﹐還至兩乳間而止。用凝气法以混合之﹐使其聚而不散﹐久久行之﹐自能達本還原﹐以通胎息。若胎息旣通﹐則仙道可計日而至。女眞修士﹐當共勉之。

第四則默運胎息

女眞修煉者﹐果能照前口訣﹐盡心行持﹐自然眞气日生﹐血化爲液﹐自兩乳中間﹐流通百脈﹐潤澤周身。此液是血化成﹐必須常用內運元和之气﹐以溫養之﹐方能鎭靜中田﹐以爲超升之本。

何謂內運元和之气﹖蓋呼吸由中而生﹐亦由中而定也。女眞修煉﹐旣得玉液﹐須運用此气以凝之﹐其液方無走失﹐並可倚此而結成還丹。當其內運之時﹐其勢不著於口鼻﹐而又不離於口鼻﹐𨿽有呼吸之名﹐實無呼吸之相。何也﹖借呼吸以爲呼吸之義也。蓋口鼻之呼吸﹐乃後天呼吸﹐內運之呼吸﹐是先天呼吸。此時注重先天﹐不注重後天﹐先天呼吸﹐有名無形﹐隨後天口鼻之呼吸﹐一出一入﹐自然升降。久久行之﹐則息息歸根﹐呼吸之气﹐不由於口鼻。而胎息已成﹐仙道不遠矣。

﹝陳櫻寧按﹕此段工夫﹐原文就未成說得明白﹐余恐後學不易了解﹐遂力求淺顯。將原文刪改大半﹐比較容易明了。至其細微曲折﹐要在爲師者口傳面授。並要學人心領神悟﹐在自己身中實地證驗。功深日久﹐水到渠成。果能一旦豁然貫通﹐自然暗合道妙﹐固不必拘拘於文字之間矣。﹞

第五則廣立功行

女子果能潛修至道﹐已經煉得玉液還丹﹐認得先天面目﹐又兼保得住胎息工夫﹐至此必須借外行以培植道本﹐方才外無所虧﹐而內有所助﹐所以事奉翁姑﹐宜盡孝思﹐與人應接﹐當存忠厚。矜孤卹寡﹐救苦濟貧﹐尊敬師長﹐和睦鄕鄰。舉動勿輕浮﹐言語勿傲慢﹐一切行爲﹐皆歸理法之中﹐自然气質沖和﹐不求功行﹐而功行自立。

﹝櫻寧按﹕此篇刪去大半﹐僅此已足。﹞

第六則志堅行持

女眞修士﹐若能得明師﹐知口訣﹐惇品行﹐矢志用功﹐恆久不怠﹐則神仙指日可成。然女子之性情﹐易漓易變﹐遇有不如意事﹐難保不頓改初心。或爲歧途所引﹐妄起偏僻之見﹐致令前功盡棄﹐孽海沈淪﹐嗟何及矣﹗

世間傳道者𨿽多﹐而得其眞傳者蓋鮮﹐往往自誤誤人。今於女丹口訣﹐顯明指示﹐以度有緣。所望跳出迷津﹐得登彼岸﹐使黃泉無碎玉之魂﹐紅粉得駐顏之術﹐長守不失﹐享樂無窮﹐豈不快哉﹖

戒規列後﹕

第一戒﹕孝養翁姑。第二戒﹕端方正直。第三戒﹕謹愼言語。第四戒﹕小心行持。第五戒﹕尊師重道。第六戒﹕立志不變。

﹝櫻寧按﹕原文刪除五分之四﹐因其無關重要。至於誡規六條﹐𨿽每條皆附有解釋﹐亦未錄。因其大意已明。﹞

第七則調養元神

女子之功﹐比男子便捷。女丹從養眞至胎息﹐其工夫已做完大半﹐不若男工有許多作用﹐方能得到調神地步。所以女丹法從養眞至胎息工畢﹐便接錄外行工修﹐俟其外行有餘﹐卽可煉調神一段工夫。蓋因其前日運煉之時﹐已將血化爲气﹐此气便可化神。到此時候﹐若不陶冶性情﹐輔助以外行﹐恐將來凝之不住﹐反致前功盡棄。必須照依戒規﹐﹐嚴遵法度﹐將心地磨煉成一塊水晶相似。煉而復煉﹐磨而復磨﹐直至內外潔白﹐表裏玲瓏﹐體相皆空﹐纖塵不染﹐行到此地﹐自有一片淸靈善化之機﹐照映在腔子裏﹐入定之際﹐不食不饑﹐不動不言﹐此時必須用人保護﹐不可受驚駭。恐傷神著魔﹐爲害不淺。

女修至此﹐當畱心注意﹐毋致差失﹐日夜要人看守﹐若見他气息俱無﹐顏色不改﹐或一二日﹐或五七日﹐或十餘日﹐皆不可驚動。待他鼻息微微﹐神光半露﹐方可低聲呼之﹐倘彼出定之後﹐飲食衣服﹐隨意所適﹐同志伴侶﹐必須刻刻堤防﹐直養到出神以後﹐方免危險。

第八則移神出殼

女子之道﹐從陰返陽﹐陽極而神全。直煉至身若冰壺﹐神如秋水﹐但亦不可使之久畱身中。故瓜熟自落﹐神圓則遷。此時宜用出神之法﹐將神移出身外。然不可出之太速﹐且初出時間亦不宜過久﹐恐神迷而無所歸。宜將所出之神回轉於內體之內﹐一出一入﹐由近及遠﹐切記不可放縱﹐必俟調養老成﹐方可任其去來﹐純熟之後﹐自無畏避。然出神之工﹐又當詳論﹐夫陽神未出之前﹐其性至靜﹐其工仍同養眞規矩﹐直待神圓方止。若陽神旣出而後﹐其性屬動﹐便不似前段功修﹐當用逸神之法﹐使其神靈通活潑﹐而無障礙。或遊山而玩水﹐或隨緣顯化﹐遇有機會﹐便立功行﹐苟能行滿功圓﹐自有飛升之一日。

第九則待度飛升

女丹修成﹐養就純陽之體﹐擺脫拘束﹐出沒自由。務宜廣行功德﹐多種善根﹐切不可因其神出逍遙﹐便將道果置之度外﹐多言泄造物之奇﹐邪僻失天理之正﹐種種妄爲﹐定遭遣責。只宜暗施法力﹐護國救民﹐待到功行圓滿﹐自有上聖高眞前來度脫飛升。上朝金闕﹐膺受敕封﹐永住天宮﹐無邊快樂。

但女眞何故必須待度﹖蓋因其本爲弱質﹐幸得內功修煉﹐以成陽體。而陰凝之質尙未消盡﹐缺少還虛一段運用﹐未能盡天地之妙化﹐所以不得超升世外者。悉由體相之不堅也。不若男子之體﹐煉成金剛不壞之身﹐還虛功成﹐神光充滿天地﹐故不必待度﹐而可以了道成眞﹐親朝上帝﹐遊晏蓬萊也。

﹝櫻寧按﹕此條理論﹐余不敢贊同。姑存其說而已。女子果能有大智慧﹐具大力量﹐得大解脫者﹐則於百尺竿頭﹐更進一步﹐色空不二﹐人我兩忘﹐本性光明﹐直超無始﹐方知塵世天宮﹐苦樂平等﹐男女陰陽﹐異名同出。十方三界﹐不離玄牝之門﹐仙佛眾生﹐皆貴求食於母﹐到此尙有何待飛升之可言耶﹖異名同出。玄牝之門﹐求食於母﹐這三句見於老子《道德經》。其中含有深義。﹞

第十則了道成眞

夫修行所貴者﹐在於轉凡軀而成聖體﹐不然者猶如井底之蛙耳。終是孽海中物﹐焉能脫輪回而超劫運乎﹖世間女子﹐果能有一塵不染之心﹐百折不回之气﹐依師口訣﹐日夜潛修﹐亦不過三五載功程﹐便證上乘果位﹐人又何憚而不爲哉。﹝此條刪改大半﹐因其純是空言。﹞

附錄坤訣

淸淨元君孫不二著

濟一子傅金銓校訂

眞傳有訣﹐眞傳有訣。

夫女子秉坤柔之德﹐而眞陰之中具有眞陽﹐修煉較易。其訣俱在有【中】著力﹐有者無之始﹐從有至無﹐卽是眞陽之位。此二句𨿽重在命功﹐卻合性命而言﹐乃坤道第一大關鍵。上句要於有中還無﹐下句要於無中生有。

庚甲須知﹐學儒詳說。

庚甲申明﹐命功入手處。庚者﹐金也﹑虎也。甲者﹐木也﹑龍也。庚金爲修煉之本﹐甲木常畏其克﹐而克中反有生機。煉丹家最喜死中求活﹐故庚虎旣降﹐甲龍卽興﹐一降一興﹐生殺之機已伏﹐顚倒之理彌眞。知此生殺顚倒之時﹐用法斬龍之頭﹐牽虎之尾﹐使龍不興雲﹐虎不招風﹐風雲息而天淸月皎﹐龍虎降而性合情投﹐歸鑪起煉﹐立結黍珠﹐保命之法﹐莫妙於此。「知」字﹐有潛心守視之意。風欲來卽須擒虎﹐雨將降乃可斬龍﹐不先不後﹐及時斬取﹐方可鍛煉。

不明理﹐又無以學道也。從經學參入﹐方不落空。於學庸下得轉語﹐斯爲見道。爲理宜參﹐性宗須徹﹐性命雙修﹐陰陽相接。

丹道統於《易》中﹐《彖》曰「至哉坤元﹐萬物資生。」坤屬老陰﹐陰極陽生﹐順承乎天﹐則生人生物﹔順承乎己﹐則成道成眞。細究坤之眞陽發於何處﹐卽知吾身眞一產於何方。求得此一﹐固得此一﹐命寶乃全。性功爲入道之始終﹐於性不徹﹐此寶未能常住﹐必如秋月澄禪﹐纖塵不染﹐無始之始﹐旣已了然﹐不空之空﹐咸歸自在﹐斯性命雙修﹐陰陽相接矣。

教人熟辯有無﹐莫負一腔熱血。

陰陽卽有無﹐要於藏經中畱心﹐三日則眞陽之來﹐眞陰之往﹐俱已井然。來龍之頭可斷﹐去虎之尾能畱﹐二气相交﹐絪縕和洽﹐方成法體。不然徒費心血﹐又何能修煉耶﹖

機在目前﹐气由此拔﹐上有天谷﹐下有泉穴﹐認定二處﹐不宜差別。

臨機切要﹐惟是以目始意﹐以意始气﹐以气凝神﹐以神煉眞﹐通天達地﹐無往不靈。苟或天谷不熱﹐气不上升﹔湧泉不熱﹐气不下行。必須意目注視﹐上下其力以引之﹐認定二穴﹐不可少有差錯﹐子午行功﹐久久純熟﹐再行烹煉。

應時須悟參修﹐自有黃芽白雪。

﹝櫻寧按﹕黃芽白雪﹐本是外丹之專名。今用作內丹之比諭﹐於此吾有不能己於言者。考浮黎鼻祖《金藥祕訣》第七章

云﹕紫粉如霜﹐黃芽滿室﹐許眞人《石函記》紫母論云「一鼎丹砂可服食﹐久服回陽能換骨﹐回陽換骨作神仙﹐須是神符並白雪。大哉神符眞白雪﹐返魂再活生徐甲。」又《石函記》神室圓明論云「顆顆粒粒眞珠紅﹐紅英紫脈生金公﹐金公水土相並合﹐練就黃芽成白雪﹐紫砂紅粉亂飄飄﹐亂飄飄兮靑龍膏﹐紅粉少﹐白虎老﹐練就龍膏並虎腦﹐長生殿上如意寶。點金萬兩何足道﹐能點衰翁永不老。」試觀以上所言﹐紅英﹐紫脈﹐黃芽﹐白雪﹐紅粉﹐紫砂﹐這些名詞﹐都是外丹鑪火中所煉出來的實質實物。實有這些形狀﹐可以看在眼裏﹐可以拿在手內﹔可以吞入腹內﹐故叫作金丹。後世修煉家不得其眞傳﹐或者𨿽得其眞傳﹐又守祕密﹐不敢公開﹐遂一變相將吾人肉體上之精气神團結不散者﹐名爲金丹。已是不合古神仙之法度﹐然而尙有迹象可求﹐再後第二變又將佛教所用的名詞如眞如﹐圓覺﹐涅盤妙心﹐儒教所用的名詞﹐如無極﹐太極﹐天理良知等類﹐一槪附會上去。都名爲金丹﹐於是後世學仙者﹐遂墮入五里霧中﹐弄得莫明其妙﹐可謂愈趨越下矣。點汞成金之術﹐中國人不肯公開﹐遂致失傳﹐反而被國外人發明出來﹐長生不老之藥﹐中國人不敢自己承認﹐將來又要被外國人捷足先登。以五千年開化最古之國家﹐四百兆文明之種族﹐竟至數典忘祖﹐道失而求諸異邦﹐可勝慨哉﹗﹞

附問答

呂碧誠女士問

陳櫻寧先生答

《女丹十則》云「女子之陽從上升」。請問何謂女子之陽如何升法

答曰﹕所謂女子之陽者﹐指女人身內一種生發之气而言。上升者﹐卽上升於兩乳。蓋童女無乳之形狀﹐因其陽气內斂也。至十餘歲後﹐兩乳始漸漸長久【大】。其所以有此變化者﹐乃陽气之作用。

問﹕火符二字﹐如何解說﹖如何作用﹖

答曰﹕道家有「進陽火」﹑「退陰符」之名詞﹐火符二字乃簡言之也。譬如鐵匠煉鐵﹐先用猛火燒令內外通紅﹐此卽是「陽火」。然後又將這些紅鐵淬於冷水之中﹐使其堅結﹐此卽是「陰符」。人身亦同此理。至於如何作用則非片言所能解釋。

問﹕何謂形質﹖何謂本元﹖何謂先後﹖

答曰﹕形指兩乳﹐質指月經﹐本元指「先天气」。男子做工夫﹐首從采取先天气下手﹐然後再將精竅閉住﹐永不泄漏。此謂先煉本元﹐後煉形質。女子做工天﹐首要「斬赤龍」﹐俟身上月經煉斷不來﹐兩乳緊縮如處女一樣。然後再采取「先天气」以結內丹。此謂先煉形質﹐後煉本元。

問﹕「養眞之功夫」如何做法﹖

答曰﹕養眞之法﹐本書上已經言明﹐就是下文所言「平日坐煉之時﹐必須從丹田血海之中運動气機」一大段功夫。

問﹕丹田血海﹐在人身屬於何部﹖

答曰﹕《黃帝內經》云﹕腦爲髓海﹐胞爲血海﹐膻中爲气海。欲知血海屬何部分﹐必先知胞是何物件。胞居直腸之前﹐膀胱之後﹐在女子名爲子宮﹐卽受孕懷胎【之所】也。

問﹕何謂運動气機﹖是否象做柔軟體操一樣﹖

答曰﹕气機不是說人的气力﹐乃是身中生气發動之機關。運動二字﹐是由眞意元神做主﹐不是動手動腳的樣子。此時正在靜坐不動。

問﹕何謂心內神室﹖

答曰﹕此處是指「膻中」而言。卽胸中膈膜之際﹐乃心包絡之部位也。

問﹔何謂定久﹖

答曰﹕心靜息調﹐神气凝合﹐是名爲宅。照此情形﹐一直做下去﹐盡量延長若干時刻﹐旣不散神﹐又不昏迷﹐是名爲「定久」。

問﹕何謂泥丸﹖何謂重樓﹖

答曰「泥丸」在人之頭頂﹐卽腦髓是也。「重樓」在胸前正中一條直下之路。大槪屬於醫家衝任脈之部位。

問﹕兩乳間空穴何在﹖是何名稱﹖

答曰﹕兩乳空穴﹐在醫書上名爲膻申。《黃帝內經》云「膻中爲气海」。又云「膻中者﹐臣使之官﹐喜樂出焉」。又云「膻中者﹐心主之宮城也」。此處有橫膈膜﹐前連鳩尾﹐後連背脊﹐左右連肋骨。膈上有心有肺。心藏神﹐肺藏气。心跳一停﹐人立刻死﹔肺之呼吸一斷﹐人亦立刻死。所以「膻中」部位﹐在人身最關重要。

問﹕何謂五蘊山頭﹖

答曰﹕五蘊二字﹐出於佛典﹐非道家語。五蘊又名五陰﹐卽所謂「色﹑受﹑想﹑行﹑識」也。但此處蘊字﹐當作和字解。蓋謂五行之气和合而成。山頭卽指「膻中」之部位。比血海部位較高﹐故日「山頭」。

問﹕書云「血液變爲渣滓之物﹐去而不用」。如何能去而不用﹖

答曰﹕去而不用者﹐指每月行經而言。是天然的﹐非人爲的。

問﹕二百四十刻漏﹐三十時辰﹐共合幾點鐘﹖

答曰﹕二百四十刻漏﹐卽是三十時辰﹐蓋一个時辰爲八刻也﹐三十時辰卽是六十點鐘。

問﹕書云「熔華復露」﹐何謂熔華﹖

答曰﹕熔華二字﹐古道書本無此名﹐其意蓋指每月行經完畢以後﹐經過三十時辰﹐子宮中生气充足。若行人道﹐可以受胎生子。若行仙道﹐可以煉就丹基。熔當溶解﹐華是精華。

問﹕先天二字﹐作何解說﹖

答曰「先天」之說﹐須研究易卦圖像﹐方能得正確之解釋。孔子云「先天而天弗違」。老子云「物有混成﹐先天地生。」又云「惚兮恍兮﹐其中有象﹔恍兮惚兮﹐其中有物。杳兮冥兮﹐其中有精。其精甚眞﹐其中有信」。此數句已將「先天」景象﹐活【括】畫出來。張紫陽眞人《悟眞篇》云「恍惚之中尋有象﹐杳冥之內覓眞精﹔有無從此交相入﹐未見如何想得成﹖」此詩蓋言先天之景﹐須要親自做功夫證驗﹐方能領悟。若未曾親自見過﹐僅憑空想﹐仍舊糊塗耳。

問﹕何者爲淸﹖何者爲濁﹖如何認定﹖

答曰﹕气爲淸﹐血爲濁。淸者上升﹐濁者下降。淸者可用﹐濁者無用。但學者勿誤會濁者無用之說﹐遂聽其去而不畱﹐不加愛惜﹐不欲煉斷。須知濁血亦是淸气所變化﹐每月身中濁血去得太多﹐淸气亦缺乏矣。上等的工夫﹐不便淸气變化濁血﹐而月經自然斷絕。中等的工夫﹐要在濁血中提煉出淸气﹐而月經漸漸的減少﹐終至於斷絕。不但是紅的永遠漧淨﹐就是白的也點滴毫無﹐如此方有成功的希望。否則只好修來生罷﹗今生不必夢想了。

問﹕書云﹕用「神機運動﹐俾口中液滿」。吾人但翹其舌片時﹐口中液津卽滿。卽所謂用神機運動乎﹖又云「用鼻引淸气。」所謂淸气者﹐卽外界之空气也【乎】﹖

答曰﹕丹家有金液﹑玉液之說。此段工夫﹐似乎古人所謂玉液河車。先端身正坐﹐次平心靜气﹐次調息凝神﹐此時眼觀鼻端﹐耳聽呼吸﹐舌抵上齶﹝專門名詞叫作搭天橋﹞﹐以俟口中津液生﹐稍滿卽咽之。然後再照書上運轉河車之法做去﹐能做得順利最好。若有疑難之處﹐不能照書行事﹐則須要用心研究矣。

問﹕「心捨」﹐「黃房」﹐「關元」﹐在人身何處﹖玉液何解﹖

答曰「心捨」卽心之部位﹐「黃房」在心之下臍之上﹐界於二者之間。「關元」在臍下二寸餘﹐「玉液」卽口中甘涼淸淡之津液。

問﹕「尾閭」﹑「夾脊」﹑「頂門」之部位﹖

答曰「尾閭」乃背脊骨之末尾一小段﹐四塊骨頭合成一塊。正當肛門之上。「夾脊」乃背脊骨第十一節

之下﹐鍼灸家名爲脊中穴。「頂門」卽頭上正中﹐鍼灸家名爲百會穴。

問﹕如何升降﹐是聽其自然升降乎﹐抑用力彊迫使之行乎﹖

答曰﹕玉液河車﹐近於古人導引之術。卽非聽其自然﹐亦不是以力致之。但以意引﹐以神行而已。人之神意無處不到﹐故能宛轉如是。

問﹕「津」何以能化爲「气﹖並從何而知津已化气﹖

答曰﹕正當行功之時﹐自覺周身通暢﹐頭目爽快﹐腹中暖气如火﹑騰騰而上﹐口中液淸如水﹐源源而生。是卽津化爲气之候也。初學做工夫﹐不能到此種地步﹐但請勿著急﹐慢慢地就會有此效驗。

問﹕書云﹕」用兩手運兩乳﹐回轉三十六﹐轉畢﹐以兩手捧至中間「。夫兩乳爲固定之位﹐何能轉移﹖縱能轉移﹐又如何轉法﹖如何能捧到中間來﹖

答曰﹕捧至中間的意思﹐是將兩手捧兩乳﹐使其緊縮如球。不使下垂如袋﹐而且捧右乳使之向左﹐捧左乳使之向右﹐不使其偏向兩邊。此時自己之神意﹐當默存於兩乳中間之」膻中「部位。回轉三十六﹐是謂用手將兩乳頭﹑乳囊輕輕旋揉三十六次﹐不是說將底盤轉移。蓋底盤是固定的﹐不能改變其方位也。童貞不用此法。

問﹕何謂煉藥﹐煉形﹐眞火﹐眞符﹖

答曰﹕先煉形﹐後煉藥﹐卽前面所說先煉形質﹐後煉本元之意。」眞火﹑眞符「﹐卽進陽火﹐退陰符之妙用。惟陰陽之循環﹐理木至奧﹐而作用亦變化多端。不但筆墨難以描寫﹐𨿽口談亦未易了徹。必須多閱道書﹐勤做工夫﹐實地練習﹐隨時參悟﹐方有正確之知見。及至一旦豁然貫通之後﹐又只可以自慰﹐而不可以告人。蓋陰陽之理﹐固玄妙難言也。

問﹕何謂有壞【丹】元﹖何謂中宮﹖

答曰﹕丹元乃修丹之基本﹐有壞丹元者﹐謂其气散血奔﹐丹基不固也。中宮在胸窩之下﹐肚臍之上﹐旣非鍼灸﹐不必點穴。

問﹕何謂衝關﹖

答曰﹕」衝關「者﹐言自己眞气滿足﹐一時發動﹐因下竅閉緊﹐不能外泄﹐遂衝入」尾閭「關﹐透過」夾脊「關﹐直上」玉枕「關。乃是气足自衝﹐身中實實在在有一股熱气﹐力量頗大﹐並非用意思空想空運。古詩云﹕」夾脊河車透頂門﹐修仙捷徑此爲尊﹔華池玉液頻吞咽﹐紫府元君直上奔。常使气沖關節到﹐自然精滿谷神存﹔一朝認得長生路﹐須感當初指教人「。此種作用﹐無古今之異﹐亦無男女之殊﹐乃成仙了道﹐返本還原的一个公式﹐除此而外﹐別無他途。

問﹕何謂凝气混合﹖

答曰﹕卽是凝神入气穴﹐心息相依之旨。

問﹕何謂」胎息「﹖何謂」中田「﹖

答曰﹕」胎息「者﹐鼻中不出气﹐如嬰兒處於母腹之時﹐鼻無呼吸也。中田卽中丹田﹐又名絳宮﹐卽膻中是也。

問﹕何爲玉液歸根﹐用气凝之﹐方無走失﹖

答曰﹕」玉液歸根「﹐是指血海中化出之气﹐歸到乳房一段工夫。所調」用气凝之「者﹐卽前凝气混合之說﹐實則心息相依也。

問﹕何謂」還丹「﹖

答曰﹕還者﹐還其本來之狀況﹐卽是將虛損之身體﹐培補充實﹐喪失之元气﹐重復還原也。

問﹕何謂」後天「﹖

答曰﹕凡有形質﹐都叫做」後天「。謂其產生於旣有天地之後也。此乃廣義。若丹經所言」先天「﹑」後天「﹐多屬於狹義的。如胎兒在母腹中時﹐則叫做」先天「﹔生產下地之後﹐則叫做」後天「。

問﹕何謂」中宮「內運之呼吸﹖

答曰﹕曹文逸仙姑《靈源大道歌》云﹕」元和內運卽成眞﹐呼吸外求終未了「。《莊子》云﹕」眾人之息以喉﹐眞人之息以鍾【踵】「。其中頗有玄妙。工夫未曾做到此等地步者﹐無論如何解說﹐總難得明了﹐須要實修實證方知。

問﹕何謂」息息歸根「﹖」根「在何處﹖

答曰﹕一呼一吸﹐是爲一息。息之根﹐則在肚臍之內。嬰兒處胎中時﹐【口】鼻不能呼吸﹐全恃臍帶通於胞衣﹐胞衣附於母之子宮。血气之循環﹐與母體相通﹐故嬰兒能在胎中生長。今欲返本還原﹐須要尋著來時舊路﹐復歸混沌﹐然後方敢自信」我命由我不由天「也。

問﹕何消」斬赤龍「﹐殆卽停止月經乎﹖

答曰﹕是煉斷月經﹐不是停止月經。普通婦女﹐亦偶有月經停止之時﹐此是病態。若煉斷月經﹐乃是工夫﹐與病態大不相同。少年童女﹐可免此」斬赤龍「一段工夫。至於老年婦女﹐月經已漧枯者﹐必先調養身體﹐兼做工夫﹐使月經復行。然後再煉之使無﹐更費周折。

問﹕」內呼吸「﹐是何形狀﹖

答曰﹕」內呼吸「之作用﹐有」先天气「與」後天气「之分。後天气降﹐同時先天气上升﹐後天气升﹐同時先天气下降。《易經》云﹕」闔戶謂之坤﹐辟戶謂之乾「。一闔一辟謂之變﹐往來不窮謂之通。其理與內呼吸之法﹐頗有關系。但工夫未到者﹐縱千言萬語﹐亦不能明白。初學之人﹐對於起手工夫﹐尙未做好﹐則內呼吸更談不到。傳道之人﹐工夫淺者﹐言及內呼吸之形狀﹐等於隔靴搔癢﹐遂令學人更無問津處。

問﹕入定之際﹐不言不動﹐爲【如】死人者﹐應爲何做法﹖

答曰﹕此乃自然之現象﹐不是勉彊的做作。若論及姿勢﹐或盤坐﹑或垂腿端身正坐﹐或將上半身靠於高處睡臥皆可﹐普通平臥法﹐似乎不甚相宜。煉陽神者﹐兩眼半啟﹔煉陰神者﹐兩眼全閉。

問﹕出定之後﹐飲食衣服﹐隨心所欲。是否隨自己所愛悅者﹐取而服禦之﹖又謂著著防危險者﹐是否防備意外之驚擾﹖

答曰﹕隨心所欲者﹐謂可以隨意穿衣喫飯耳﹐此無所謂愛悅﹐若有愛悅﹐則有貪戀之情﹐不能入定矣。防危險不是一種﹐而驚擾之危險﹐亦是其中之一﹐亦應該防備。此時須要有人日夜輪流看守﹐所以修道者必結伴侶。

女丹詩集

濟一子金溪傅金銓匯輯

皖江陳櫻寧校訂

女子道學小叢書編輯大意

一﹑精選古今女界懿行嘉言﹐短篇著作﹐足以養成女子高上之人格﹐灌輸女子優異之智能﹐此爲關於心理一方面者。

二﹑精選歷代女子修養之方法﹐經論﹑詩歌﹐足以造成女界特出之奇材﹐健美女子普通之體魄﹐此爲關於生理一方面者。

三﹑道學爲中華民族之國粹﹐乃世界各國所無﹐而爲我國所獨有者﹐以前因女子教育尙未普及﹐故不能研究此種超羣之學術﹐今依男女平等之原則﹐將此種學術逐漸公開。

四﹑古人著作﹐深淺不一﹐有十分玄奧難以明了者﹐亦有偏於俚俗不能動聽者﹐今爲普及起見﹐玄奧者必附以注釋﹐務使讀者易解﹐俚俗者稍加修飾﹐免致大雅貽譏。

五﹑本書編輯宗旨﹐乃提倡中國固有之道。

讀者須知

一﹑女丹詩集行世者﹐共有三種刻本。一爲單行本﹐二爲一貫眞機《易簡錄》﹐中附刻本﹐三爲《女丹合編》匯刻本。詳略旣已互異﹐而排列次序亦不相同。

孫不二詩﹐僅《易簡錄》本采入﹐他本無之。又《西池集》﹐跋語一篇﹐僅合編本有此﹐他本則未見。在單行本內﹐《西池集》屬後編。而合編本﹐又以積善堂詩作後編。而《西池集》則另爲一編在前。易簡錄本乃無積善堂詩﹐且題名爲《女金丹》﹐而不名《女丹詩集》。今從其善者﹐並爲之校正一百八十餘字。

二﹑某詩是否眞屬於某人手筆﹐頗不易言。古來做道書者﹐每喜托名﹐無從根究。況且此等考據學﹐對於修煉上﹐亦非必要。

三﹑各家著作﹐𨿽名爲詩﹐而其本意﹐不在做詩。切勿拿文學家的眼光﹐去評論他的優劣。原文拙陋處﹐𨿽經過幾次校正﹐然遇有萬不可改﹐一改則失其本意者﹐只得仍舊。況且吾國婦女界讀書識字者甚少﹐長於詩文者更少。我輩視爲俗而淺者﹐伊等或畏其雅而深。出世聞法﹐重在普渡﹐不能專爲迎合幾位文學家心理﹐而置多數人於教化之外﹐幸諒作者之苦衷。

四﹑集善堂詩﹐本是傳道之人所作﹐偏要托名於某仙﹑某眞人﹑某古母等類。計有十六位之多﹐今則刪去。另於每首之前﹐加四字題目﹐以便讀者。原本有小字注解﹐今仍之。

五﹑《西池集》中回春子注﹐大半是參玄說法的空調。對於命功﹐固毫無關系﹐卽說是性功﹐亦用不著這許多羅嗦。《呂祖全書》中何嘗見此等話頭﹐眞可謂冤煞呂祖。惟因其尙有一二句透徹處﹐故未加以刪削﹐讀者當分別觀之。

六﹑積善堂詩中﹐如觀香妙法﹑念天尊法﹑六字經法等類﹐皆是仙學之代名詞﹐略示淺近之工夫。決不是道家工法止此﹐更不是除此而外別無進境﹐讀者勿以庸常鄙之。普通婦女﹐學問欠缺﹐若義理高深﹐恐其難於領悟﹐故就彼所知者以啟導之耳。知識階級﹐當然無需乎此。

七﹑補編貞一子女丹口訣詩廿四首﹐原本無此﹐乃餘由別種道書中選入此集﹐並爲之校正一百一十字﹐頗有研究之價值﹐請讀者勿忽略過去。

中華民國二十四年十二月﹐黃帝紀元四千六百三十二年。皖江陳櫻寧作此代序。

女丹詩集前編

略

女丹詩集後編

黔中積善堂述

皖江陳櫻寧校訂

淸心寡欲第一

男女金丹地不同﹐陰陽一理實相通﹐

淸心寡欲爲根本﹐築基先要斬赤龍。

男女金丹地不同﹐男子所觀之地﹐與女子所觀之地﹐初功本不同。陰陽一理實相通﹐男女都要煉成純陽﹐其實一理而已。淸心寡欲爲根本﹐築基先要斬赤龍。赤龍﹐月信也。煉去煉來月信不潮﹐兩乳自縮如男子縮龜一般﹐則丹基始成。

血變爲气第二章

生來本靜靜中求﹐一味燻蒸補破舟﹐

血變爲气潮絕信﹐先天一復上瀛州。

生來本靜靜中求﹐女子生來其性本靜﹐卽於靜中煉丹﹐成功較男子更速。一味燻蒸補破舟﹐血變爲气潮絕信﹐女子多血﹐用法盡變爲气﹐而月信可絕。先天一復上瀛州。復其初來之性﹐卽可成仙﹑成道。

培養黃芽第三

情竇開時如破瓜﹐全憑土德長黃芽﹐

朝朝暮暮勤培養﹐自得長生不老花。

情竇開時如破瓜﹐天癸水至﹐如破瓜然。全憑土德長黃芽﹐芽生土之中﹐故曰﹕」黃芽。「朝朝暮暮勤培養﹐自得長生不老花。由黃芽而勤養之﹐不使戕敗﹐漸漸開花﹐卽能超劫運爲長生之本。

觀妙香法第四

身中有一白鶴觀﹐要學觀香妙法煉﹐

一朝功滿上瑤池﹐大眾同赴蟠桃宴。

身中有一白鶴觀﹐指乳房也﹐使紅變爲白﹐故以白鶴觀比之。要學觀香妙法煉﹐昔觀香仙姑在白鶴觀中煉法﹐卒成大道。一朝功滿上瑤池﹐大眾同赴蟠桃宴。望人同登彼岸﹐普渡婆心也。

天尊密意章第五

婦女速將塵事淡﹐救苦天尊心中念﹐

晝夜坐臥伴黃婆﹐凡胎自脫仙骨換。

婦女速將塵事淡﹐救苦天尊心中念﹐常念四字經﹐卽是拴心之法。晝夜坐臥伴黃婆﹐時守眞意﹐功可速成。凡胎自脫仙骨換。有如此好處﹐怎不學習﹖

生死玄覺第六

未死學死終不死﹐逢生殺生永不生﹐

不死不生眞入妙﹐玄覺一證大功成。

未死學死終不死﹐人𨿽未死﹐猶如死人一般。所以終得不死。逢生殺生永不生﹐妄心生時﹐卽以慧劍斬之﹐所以終致不生。不死不生眞入妙﹐玄覺一證大功成。形不死﹐心不生﹐可證玄覺妙果。

回光返照第七

回光返照兩乳間﹐心神注在金鎖前﹐

二日半後黃變白﹐移鼎換鑪煉成仙。

回光返照兩乳間﹐心神注在金鎖前﹐眼觀兩乳之中﹐神注兩腎之下﹐自然河車運至中田﹐以補破體。二日半後黃變白﹐行經過後﹐計二日半﹐血變成黃。斯時淨心用功﹐不久變白而赤脈斬﹐猶如處子體矣。移鼎換鑪煉成仙。赤龍已斬﹐行法之地不同﹐得訣煉之可成。

慈悲爲本第八

慈悲爲本性情和﹐忍辱茹辛耐折磨﹐

人人都有騫林樹﹐長坐騫林登大羅。

慈悲爲本性情和﹐忍辱茹辛乃耐折磨﹐在家婦女﹐出家道姑玄流﹐俱可修煉。總要以慈悲爲本。人人都有騫林樹﹐長坐騫林登大羅。能知騫林樹在何處﹐卽在騫林樹上用功﹐久之必成天寶矣。

按﹕此詩首二句原本作「慈悲爲本心是婆﹐在家出家養太和。」今改之。

藥火兩用第九

藥在火中煉﹐火在藥中現﹐

有火無藥煮空鐺﹐有藥無火終消散﹐

火藥二物能適宜﹐金丹一結入閬苑。

藥在火中煉﹐藥﹐气也。卽是神馭气。火在藥中現﹐神因气而愈靈。有火無藥煮空鐺﹐不可弄火﹗有藥無火終消散﹐不可無火。火藥二物能適宜﹐金丹一結入閬苑。神气相依﹐焉有不成之理。

太陰斂形第十

幽閒貞靜養性情﹐婦道克全德匪輕﹐

乳房血海常畱意﹐將形收斂合太陰。

幽閒貞靜養性情﹐婦道克全德匪輕﹐上句養性﹐下句培德﹐卽是內外交修功夫。乳房血海常畱意﹐下手初功﹐將形收斂合太陰。太陰煉形法﹐其乳縮如男子。

六字經法第十一

最好惟有六字經﹐從前轉後住到心﹐

其中暗寓河車法﹐不知不覺煉成眞。

最好惟有六字經﹐﹝卽太一救苦天尊﹐﹞從前轉後住到心﹐持念之法﹕臍前念「太」﹐陽關念「一」﹐陰腎念「救」﹐泥丸念「苦」﹐咽喉念「天」﹐終將「尊」字住在心裏。又可收心﹐又可平气。其中暗寓河車法﹐時刻照此法念之﹐盡將後天陽气車入中田﹐自能補足先天。不知不覺煉成眞。此法簡易﹐婦女可念﹐男子亦可念。總要行之久遠其效愈大。

人人如意第十二

懷抱兩个如意圖﹐生來卽有人人俱﹐

問人果能如意否﹖果能如意上天都。

懷抱兩个如意圖﹐此圖所以護心﹐亦所以通心。生來卽有人人俱﹐不分男女﹐人人皆有。問人果能如意否﹖如意中卽有眞一﹐果能如意﹐自有無窮佳境見於胸懷。果能如意上天都。不負如意圖之名﹐自得如意圖之實﹐飛升指日可俟。

動靜勿離第十三

動靜不可離這个﹐離了這个路便錯﹐

坤陰變作乾陽體﹐頂天立地莫柔懦。

動靜不可離這个﹐離了這个路便錯﹐這个﹐乃眞意也。時時誠意﹐先天自復。若意念一差﹐便非正路。坤陰變作乾陽體﹐女性本陰﹐變爲乾陽﹐方能成道。頂天立地莫柔懦。陰性多柔﹐要有頂天立地志向﹐庶於道有望。

出家修煉第十四

一入玄門得自由﹐塵緣何故掛心頭﹖

瑤池王母規模在﹐靜守靈光萬念休。

一入玄門得自由﹐塵緣何故掛心頭﹖世之出家道姑﹐已入玄門矣﹐心猶不忘夫紅塵者﹐何故﹖瑤池王母規模在﹐靜守靈光萬念休。

節婦修煉第十五

可憐最是未亡人﹐矢志冰霜實苦辛﹐

節烈信爲仙謫降﹐急修急煉出風塵。

可憐最是未亡人﹐凡夫死者﹐妻稱未亡人。矢志冰霜實苦辛﹐夫死守節﹐凜如冰霜﹐不知受了許多辛苦﹗節烈信爲仙謫降﹐急修急煉出風塵。仙女﹑元君﹐盡是堅貞爲本。旣爲節婦﹐卽仙根靈種矣。還在風塵中何益﹖此言節婦宜急修。

童眞修煉章第十六

王母臺前貴女眞﹐色空空色見分明﹐

渾淪元气無虧損﹐得法修之頃刻成。

王母臺前貴女眞﹐色空空色見分明﹐大有夙根者﹐見得色卽是空﹐空卽是色﹐修成女眞﹐故王母特優重之。渾淪元气無虧損﹐不必補漏﹐得法修之頃刻成。得了先天之法﹐一煉卽成﹐言甚易也。此言女童宜卽修。

在家修煉章第十七

莫謂家事紛難絕﹐坤維正气修急得﹐

從無入有養神胎﹐下田不結中田結。

莫謂家事紛難絕﹐坤維正气修急得﹐婦女皆有坤維正气﹐莫因家事紛紜﹐遂耽誤一生也。從無入有養神胎﹐下田不結中田結。結於下田者是凡胎﹐結於中田者是神胎。神胎是自己神气所凝﹐不因外來﹐故謂之從無入有﹐此言在家婦女宜急修。

心性根本第十八

四大名山眾女仙﹐半推半節半參玄﹐

總依心性爲根本﹐行滿功圓便上天。

四大名山眾女仙﹐半推半節半參玄﹐有以孝成者﹐有以節成者﹐有以參玄成者﹐途𨿽異而歸則同。總依心性爲根本﹐行滿功圓便上天。」心性「二字修丹之本﹐男女都離不得。此首總結女丹經。

女丹詩集補編

貞一子女丹口訣

皖江陳櫻寧校訂

收心一

金丹道理最幽深﹐逐節功夫著意尋﹐若是入門初下手﹐掃除妄念以收心。

養性二

一顆蒼胡是水晶﹐何期塵垢蔽精英。但能靜坐回光照﹐依舊天心夜月明。

養气三

𨿽能住念可通玄﹐息到沖和返自然。養气方兒無別巧﹐同行同坐又同眠。

凝神四

神是夫兮息是妻﹐休教異路隔云泥。兩相匹配歸根竅﹐便是丹成鶴到時。

三命五

光分黃白紫爲三﹐女命生來不似男。少上衰中成在下﹐關頭一路要深諳。

气穴六

气穴分明是乳房﹐休將臍下妄猜量。煉丹不識陰生處﹐伏虎降龍欠主張。

知時七

每到花開對月時﹐羝羊將要觸藩籬。勸君信至休遲誤﹐莫待龍形出水湄。

斬龍八

陽欲生陰出玉溝﹐火輪卽駕莫停畱﹐巽風吹上紅元府﹐倒挽河車仗逆流。

形隱九

順爲凡體月經行﹐七七年齡老態呈﹐煉到太陰形隱後﹐從玆仙體慶長生。

求丹十

煉形化气築基工﹐上品天仙事不同。若問金丹端的處﹐日來映月照鴻蒙。

煉己十一

生龍活虎戰蓮房﹐最怕心猿意馬狂﹐煉己未臻純熟境﹐豈能安穩渡陳倉。

順逆十二

順則生人逆則仙﹐乾坤交泰是眞詮。臨鑪莫訝丹難結﹐到挽羊車自見天。

丹生十三

恍惚窈冥情似癡﹐融和正是藥生時。丹田有信機緣至﹐準備工夫采玉芝。

采藥十四

猛睹先天一粒丹﹐其光灼灼似金丸。巽風若不頻催鼓﹐大藥如何得過關﹖

升元十五

日出扶桑大海東﹐火輪飛渡莫停功﹐鹿車搬上昆侖頂﹐木汞自歸神室中。

合丹十六

艮男初歸混沌窩﹐夫妻從此結絲羅﹐六門緊閉勤添火﹐帳裏春光要太和。

火候十七

火記𨿽垂六百篇﹐未將眞候寫鸞箋﹐最明莫過沖虛語﹐呼吸分明了卻仙。

溫養十八

已看白雪種靑砂﹐寒燠調停切莫差﹐三十六宮春意足﹐自然有路泛仙槎。

胎息十九

工夫細密勿粗疎﹐神息綿綿合太虛﹐借問養胎何所似﹖恍如父母未生初。

度數二十

采藥燒丹有後先﹐坎離艮巽倒還顚﹐功完九九周天數﹐到此方爲物外仙。

脫胎廿一

十月胎圓度數周﹐陽神忽到囟門遊。一聲霹靂衝天出﹐頂上爭看白气浮。

乳哺廿二

初產嬰孩气未純﹐仍吞木汞復元眞。佇看乳養經三載﹐變化通靈妙若神。

面壁廿三

丹事𨿽完猶有工﹐冥心靜坐洞天中。忘形入定無年月﹐打破虛空見聖功。

沖舉廿四

煉到眞空道愈高﹐丹書下詔步雲霄﹐從今永住瑤池苑﹐隨著靈妃去早朝。

櫻寧按﹕女丹口訣詩﹐共計二十四首﹐六百七十二字﹐今特別用心校正一百一十字﹐比原本爲優﹐遂以付印。

乙亥仲冬記。

《道源精微歌》女眞修

﹝文章出處﹐道外藏書卷﹞

夫女眞修煉先要卻病調準月信﹐然後煉己斬斷赤龍﹐與男子伏白虎其理一也。故男子乃太陽純圓之體﹐而陽精日日能長能泄﹐借此長泄能補成乾健之體﹐且伏虎之工志剛之丈夫方可爲也。女人乃太陰純陰之體﹐其癸水一月一潮﹐故與男子初手行工。若斬赤龍之後與男子行功一理﹐自小周天起手﹐至出神還虛皆是一也。

蓋婦人月信多有不調者﹐乃任脈帶脈有虧溢之淤血﹐必先用艸藥治其有形之病。先服通竅活血湯一劑﹐此劑用﹕眞麝香五釐﹝衝﹞﹑南紅花三錢﹑桃仁泥三錢﹑赤芍葉一錢﹑川芎二錢﹐姜三錢﹑老蔥三根﹑紅棗七枚共三物碎切﹐用黃酒半斤並藥同煎﹐煎一半盞去渣﹐對麝香再煎三沸服之﹐使周身之血竅無不通達﹐兼治勞癥。然後再服加減四物湯﹐調治气血無溢無虧﹐信來顏色鮮紅日準爲度﹐方可煉己。若月信不準﹐不敢斬斷赤龍﹐定是此理也。

四物湯者﹕當歸身三錢﹑白芍二錢﹑川芎二錢﹑生地三錢﹑人參二錢﹑白術二錢﹑柴胡二錢﹑白茯苓三錢﹑半夏二錢﹑香附三錢﹑灸甘艸一錢五分﹑姜三片﹐若气虛加黃芪五錢﹐連服二三劑亦可气足血盈﹐便可下手斬斷赤龍﹐急刻求師指示﹐煉己修眞﹐坤返干健之體。

婦人爲太陰﹐修煉以經水爲本。血爲少陰之經絡﹐與帶脈任脈並行周流﹐又爲天癸降潮之海﹐又爲之首經循還往來周流不息之路。但女人每月受信水一升三合﹐經行而脈亦行。自幼女子本無經行﹐只因十四歲知其男女交合之意﹐欲情亦動渾身發熱炁脈通暢﹐以至天癸奔湧。欲修長生之道﹐必須靜室之中絕其男女往來﹐斷交世俗淫蕩之婦﹐口不亂談旁非之事﹐目不外視遠近之色﹐耳不外聽一切諸聲﹐煉神於兩乳之間﹐默默忘情絕念﹐心不外遊。每遇凡欲情動卽當正念治之﹐每遇淫根發動急用鼓琴招鳳之法﹐使武火住養北海﹐起巽風吹髮其中﹐使慧光返照龍宮﹐存神於兩乳之中﹐若無決烈之志﹐性變情流﹐赤龍難斬矣。

假如前月初一日信來﹐至初三日止﹐卽當初三日行功。初次爲斬其尾﹐次月卽當初二日行功而斬其腰﹐次第三月結當初一日行功而斬其頭﹐則赤龍亦斷矣。若過七七之歲﹐癸水以【已】絕﹐遇眞師指敲琴喚鳳之法將赤龍調出﹐然再斬之﹐可爲眞訣矣。若童女亦不必斬赤脈之功﹐由此直超圓沌【頓】﹐是爲童眞修煉﹐與男子采漿之工相似也。第一要煉己純熟方有妙用﹐一毫不差不失漿產之時﹐此乃太陰煉形之法。情欲一動﹐眞炁已至﹐便行父母未生之前所產漿鑪之眞炁﹐用力一提以意采攝送至右乳房三十六次﹐以右手搓摩左乳三十六徧﹐故要采提眞气數足﹐如此六次共二百一十六次後﹐以默坐閉住息數﹐以兩手抱定兩乳靜坐﹐片時息定復又眞炁已至﹐用力從父母未生之前產漿鑪之間一提眞炁﹐送歸右乳二十四次﹐故要采提眞炁數足﹐如此六次共一百四十有四次﹐仍照前閉住息數﹐以兩手抱定兩乳默坐片時﹐二六時中工夫已畢﹐合周天度數之火候。每日以此行持﹐可待次月初二日照前斬腰﹐至第三月初一日以可斬頭﹐第四月把赤龍斬住﹐再不可行此工夫。卻用兩手抱住雙乳閉息靜坐﹐每日忘情滌慮﹐一切塵念不關於心﹐逐日加工不可懈怠﹐自然漿生。從玄牝之間陽炁沖透﹐自尾閭扶上夾脊﹐通過玉枕直上泥丸﹐與男子工夫一般。開關得漿﹐交姤下降黃庭﹐澆灌五臟﹐如此不可缺斷﹐必須加工上進方得嬰兒成就﹐調和溫養之功仔細﹐察其男子用工之諸節﹐必須曉用此法﹐遇至誠之烈女善德淑賢之婦人方敢訣破﹐甚之﹗祕之﹗若傳淫俗詭詐僞善之婦女﹐必遭天誅而譴也。

蓋最上一乘之妙道﹐先天大覺之金仙﹐自西王母嫡傳與離山老母﹐離又嫡指崔道姑﹐崔又授與李道姑﹐李又授與陳仙姑﹐陳又授與楊賽花﹐楊又授與黃花姑﹐黃又授與小姐﹐黃又授與麻姑﹐麻又授與王金蓮﹐王又授與楊仙姑﹐以上皆系口口相傳。

大志問曰﹕男仙可有傳女仙者否﹖敲蹺答曰﹕」大乘之道男女一理﹐若知眞訣男可傳女﹐女也可傳男。昔日呂純陽祖師嫡指何仙姑﹐次又指與張珍奴。又至於王重陽祖師嫡傳孫不二元君﹐此乃男傳女也。亦有女傳男者﹐是孫不二元君立派名曰「淸淨派」﹐至今接引後學弟子無數﹐此是女傳男也。

又趙大悟問曰﹕亦有自悟成道者否﹖答曰﹕昔日魏元君﹐名華存﹐字賢安﹐乃汴梁城人也。父魏舒﹐字元陽﹐晉成帝時爲左僕射進位司徒﹐封劇陽縣開國子薨溢文康﹐母德慶夫人。元君生漢獻帝健安十八年二月十五日﹐天才卓易﹐幼讀黃老之書﹐性嗜神仙之術﹐修眞慕道﹐常欲居靜﹐父母苦阻。至二十四歲彊通太保夫掾劉義﹐所生二子﹐夫劉早逝。自二子長子劉瑕﹐安城太守﹐次子劉璞﹐從事中郎。此時元君復卻脫塵﹐急辦修眞﹐於晉世祖司馬炎太康元年戊申歲十二月十六日夜半﹐道君得仙秩之千卷投之元君﹐此書授與西域眞人並口訣﹐又授戚姑三女﹐又授與靈昭女﹐皆行此道。元君道成後﹐作玉劍金書行於世上﹐位登紫虛元君﹐領南嶽上眞司命將望於斗牛之間﹐直超飛升在晉成宣九年九月十五日玉詔﹐有《勸世文》畱傳一部。

其一太陰煉形歌

女人學仙指掌間﹐奇門二穴通泥丸﹐常依潮候調眞息﹐神歸天谷自盤旋。

先將眞火燒兩乳﹐移入丹田化作鉛﹐至誠煉就純陽體﹐返老還童壽萬年。

其二太陰煉形歌

精炁爲根立性基﹐澄心內外照無爲﹐綿綿呼吸收陽水﹐默默調元配坎離。

饑渴飲幹眞土液﹐醉眠穿領火龍衣﹐翻身劍卓天王塔﹐化作成仙丈六梯。

其三太陰煉形歌

乾坤妙用應方圓﹐握住雙關炁騰旋﹐倒捲黃河三尺浪﹐掏回玄谷一構泉。

淨瓶開仰收云雪﹐淸笛吹時應地天﹐二八丹頭吞入腹﹐形軀傾【頃】刻化純乾。

其四太陰煉形歌

閉戶開關百脈通﹐子前午後默持功﹐煉形斡轉奇門穴﹐運火抽搧橐龠風。

調就純坤洞裏虎﹐一圈套住震宮龍﹐地雷發令雲施雨﹐洗濯黃芽穿九重。

其五太陰煉形歌

固命先須調本形﹐忘言絕念不著經﹐鼎煎八【四】海紅塵水﹐口吸三山碧玉精。

五彩玄珠穿赤壁﹐一枝枷葉插金瓶﹐佳人施展神工巧﹐刻竹爲簫品一聲。

其六太陰煉形歌

陰陽消息托黃婆﹐默默眞情兩意和﹐老虎飲餐雛鳳髓﹐紅蛇穿透黑龜窩。

五彩互體無魔障﹐入水歸源絕浪波﹐云布龍吟飛白雪﹐牧童橫笛轉西坡。

其七太陰煉形歌

煉形須﹖本根源﹐﹖息旋行聚上玄﹐擒住赤龍田裏隱﹐勞【牢】關白虎泥中眠。

啟請仙客靑娥女﹐伴隨眞人白玉蟾﹐口口傳符通一炁﹐相吞相啖轉回天。

其八太陰煉形歌

神女吹簫二八時﹐淸音嘹亮應華西﹐玉童驚起離龍穴﹐金母邀歸兌虎基。

百竅灌開旋一炁﹐九宮閉息斬三尸﹐天關地軸通消息﹐顚倒陽回少人知。

其九太陰煉形歌

自從三藏取經行﹐撞倒西天九曲城﹐﹖整乾坤須積炁。尋添水火補元形。

三周不問神功備﹐一刻相符造化成﹐依舊春風迎宇宙﹐超凡入聖永長生。

自古女眞修﹐萬萬難拔一也。趙大悟問曰﹕婦人欲修大道以何爲先﹖答曰﹕掃盡欲念爲先﹐斬盡恩愛爲急。又問曰﹕何故﹖答曰﹕欲念不除﹐其經不絕﹐恩愛不斷﹐大道難明。此二者死生之種子﹐輪回之根本﹐故此二事爲先。若能斷除欲念﹐斬絕情愛﹐棄其貪嗔﹐志其形體﹐何慮大道難成智慧不生矣﹖𨿽有愚拙﹐依訣而行﹐若能采先天一回﹐而慧悟增長百倍﹐詩賦文章不思而就﹐不學而能明。譬如凡夫情姤﹐生子順出者﹐以可生人逆回者助與自身﹐增長靈慧﹐久而變化﹐可稱仙佛聖賢是也。呂祖曰﹕欲脫輪回苦﹐先把無明滅﹐一點操持心﹐堅剛加鈍鐵﹐些點思女心﹐烈火溫不熱﹐人情並富貴﹐榮華都收揩﹐回避塵寰中﹐忘人並忘我。

道本無名修之成形在夫一志惺覺眞宗

因何有身太極之能人小天地五行攢成

父母兩儀杳冥眞精方有四大色身胞膿

五官四肢漸長成形瓜熟蒂落自現體容

欲漸靈覺﹖怒哀情知實識物俱備靈通

至少而壯憤發七情天性改換識性分徵

欲恣欲發名利心重萬萬難脫一大關中

故而俗言生死造成賢聖不忍使人脫籠

作出丹經釣賢歸正從入胞胎神息調踵

與精相合凝結聖嬰法在默持思想本容

父母根本卽是佛種父母極樂是吾根宗

以根超凡以根成聖不與凡交心垢腎宮

二炁來往陰陽樂容由如父母受我身形

君子成道俗夫賤情志剛丈夫方能忍性

治己最難無德放空物來知止至善攝烹

全憑兩忘入蟄含虫眞意爲火呼吸爲風

不失期時候地雷鳴采歸鍛煉鼓舞吹笙

物伏泰定溫存勿驚傾【頃】刻勇壯極急歸弄

二候團聚牟尼成形眞師口授逆轉上衝

先後二天一處混融三轉九還七返煉成

釋曰圓覺道曰丹成儒曰浩然永劫神通

至大至剛善德培成

又吟

三教禁祕今著篇﹐河圖洛書謂此源﹐儒曰二五凝妙合﹐道曰河車運周天。

釋曰鹿車法輪轉﹐萬古不泄余盡傳﹐吾願知心同志友﹐至修實悟細辯參。

《中華仙學之女丹部》

江蘇寶應陳悟玄女士來函

陳悟玄圓頓夫子大人慧鑑﹕

敬稟者﹕後學溯自聞道以來﹐業經二十餘載﹐汩汩茫茫﹐依然故我。言念及此﹐慚恨奚如﹗竊在過去年中﹐亦曾進過許多門頭﹐會過不少修土﹐大半是照底抄號﹐其能實證者﹐殊不多見。恨命薄業深﹐難遇眞師。於是乃將仙佛眞傳《天仙正理》等書﹐自靜讀冥思﹐略生解悟﹐而後﹐訪得一位李老道長﹐壽屆古稀﹐精神尙健﹐道名號曰中州。言論尙合經典﹐因乞傳以「斬赤龍」等口訣﹐依之做去﹐曾見效驗。誰料李師未數年而歸天﹐每念及之﹐輒深太息。

民國廿年﹐洪水爲災﹐致受挫折。翌年冬月下旬﹐曾有一次﹐在入定之際﹐冥目忘形。忽睹滿室光明﹐較白晝爲淸晰。開暇視之﹐卽無所見﹐隨後乃因修理住所﹐以致荒疏。爰於客歲一度思維﹐念人生似夢﹐覺幻質非堅﹐生死未了﹐終在輪回。因之立願坐關﹐以希整理而下靜功。迄今將屆一年﹐敢稱略有效驗。

所恨對於天機口訣﹐尙未得名師親傳﹐常有履險之憂﹐更切歧途之慮。

日昨石志和君送書前來﹐敬悉夫子大人道高德重﹐願力弘深。所恨身在關房﹐未能親詣臺前﹐欣燥交加﹐莫名欽仰﹗玆特不揣冒昧﹐具楮懇求吾師﹐大發慈悲﹐宏施憐憫﹐將子進陽火﹐午退陰符﹐卯酉沐浴﹐七日采取大藥﹐過關服食﹐結成聖胎﹐以及大周天等種種重要口訣﹐詳加開示。庶幾後學不致坐誤時機﹐虛延歲月。倘將來僥幸告成﹐則皆吾師之所賜矣。鴻恩當銘於五內﹐紀念謹誓以畢生﹐伏讀尊著﹐提倡道德﹐尢其注重坤流﹐調度情殷。所以後學𨿽未列門墻﹐具此妄讀冒求﹐諒亦弗見卻也。

余不盡言﹐千祈示復。肅此瑣讀﹐恭頌鼎安。

後學陳悟玄百叩

答復江蘇寶應陳悟玄女士

圓頓子悟玄女士大鑑﹐

接讀來信﹐足見好道之誠﹐曷勝欽佩﹗圓頓對於仙道﹐僅可稱爲研究家而已。深愧自己尙未成功﹐實不堪作人師表。但感於閣下誠意訪求﹐若杳無消息﹐未免失望而灰心﹐故又不便置之度外。惟因初識通函﹐尊況如何難以臆測。請將下列各問題﹐逐一詳答﹐然後再做第二步之研究可也。

﹝一﹞是出家人﹐還是在家人

﹝二﹞已經出嫁﹐還是未出嫁

﹝三﹞尊庚幾何

﹝四﹞家庭境況好否

﹝五﹞父母有無﹐兄弟子女有無﹖

﹝六﹞儒釋道之教經書﹐看過幾種

﹝七﹞女子修煉各書看過幾種

﹝八﹞閉關期限到何時爲止

﹝九﹞現在關房中做何工夫

﹝十﹞自己志願希望將來做到什麼地步

圓頓子復上

江蘇寶應陳悟玄女士第二次來函並答問

圓頓子圓頓師尊臺前﹕

敬稟者﹕弟子以宿業深重﹐身墮女流。幼時未多讀書﹐只於弟輩書案之旁﹐窺效誦習而巳。所幸家藏善書多種﹐暇卽瀏覽﹐尢喜閱何仙姑寶卷﹐因此遂有修行之志。

圓頓按﹕在神仙家眼光看起來﹐男女資格是平等的。若論做工夫效驗﹐女子比男子快。若論將來成就﹐亦無高下之分。至於普通重男輕女之陋習﹐乃是人爲的﹐不是天然的。世界各大宗教﹐如佛教﹑如天主教﹐中國內地各種祕密教﹐如某某門﹑某某堂﹑某某社﹐皆是男女不能平等。獨有仙道門中﹐無此階級。因爲別種宗教﹐所接引的﹐大半是普通人材。眞正仙道所接引的﹐槪屬上智之士。故能不爲陋習所拘。有志者﹐切勿因爲自己是女子身﹐遂覺气餒。

隨後又得《仙佛眞傳》《仙佛合宗》《天仙正理》諸書問之﹐乃覺仙道系易修實証之事。

圓頓按﹕《仙佛合宗》《天仙正理》二書﹐女子看了﹐只可以明理﹐而不能照做。《仙佛眞傳》﹐又嫌雜亂無次序﹐尙不及前兩種好。

爰守皈戒﹐誓出紅塵。斯時已屆十六七齡﹐寡母卽托媒妁﹐以定終身。弟子乃將志願﹐具以祟告。家母非但不信不聽﹐反從而破壞之﹐破壞不得﹐便肆意淩虐。

圓頓按﹕浴人都是如此。我記得十歲左右﹐在家中覓到晉朝葛洪所作《神仙傳》兩本。不敢明明白白閱看﹐只得將此書放在大腿上偸看。書桌上面﹐仍舊攤擺著一本《論語》﹐以爲掩飾。

蓋恐怕父親曉得我看異端之書﹐要打罵也。十三歲時﹐澑到街上學辰州符﹐回家來被痛笞一頓。十四歲買了一部《萬法歸宗》﹐又被家中人搜去﹐投在火中燒掉。直到十六歲以後﹐方能自由﹐他們亦懶得再干涉我了。不過象雷劈棗木印﹑樟柳神﹑桃木劍這一類東西﹐還是不敢公開展覽。

乃蒙母舅大人﹐見弟子受百般魔考﹐並未改初心﹐遂興憐憫﹐設計誑母﹐方得領來此處﹐系一帶發修行之所﹐原有道姑數位。於是稍慰初衷﹐但屬荒廟窮庵﹐並無一毫產業﹐然旣至此﹐亦只有菇苦含辛﹐自謀生活。難窘狀況﹐罄竹難書。民國十年與二十年﹐兩次水災﹐復受許多挫折。

圓頓按﹕在家旣不免塵事牽纏﹐出家又感謀生之不易﹐究竟修道是在家好呢是出家好呢的確是一件大問題。不但女子爲然﹐男子修道之困難﹐亦復如此。頓久欲聯絡全國同志諸君﹐妥籌善策﹐解決這个問題。現在機緣尙未成熟﹐不知何日方能如願。

溯自弱冠至今二十餘歲﹐𨿽常在憂患之中﹐而「法財侶地」是求﹐未嘗一日去念。近數年中﹐又有節婦貞女數人﹐來庵修行。竊念本身尙未獲眞傳﹐難期超證﹐而彼等又將何以結果爰於前年﹐親往首都﹐以事參訪。柰高人隱迹﹐顧問無由。於是遂入佛教團體。參訪多時﹐所遇皆屬恆流﹐理解難期超脫。

圓頓按﹕現在這个年頭﹐出門訪事參學﹐本不容易。曾見有許多出家人士﹐並在家好道之人﹐參訪一生﹐足迹徧全國﹐結果尙無所得。何況地點不出都城﹐時間又嫌短促﹐豈能達到目的佛教團體﹐除教人念佛而外﹐別無法門﹐我想一定不能滿足君之願望。余前在《旁門小術錄》中﹐有幾句批評﹐可以補充此段未盡之意。其言如下﹕「早尋眞師﹐這句話實在可笑。眞師一不登廣告﹐二不散傳單﹐三不掛招牌﹐四不吹牛皮﹐五面上又無有特別記號﹐天下如此之大﹐一般學道者﹐從何而知某人就是眞師某眞師住在某省某縣某山某洞某街某巷請問如何尋法我老實說一句﹕『眞師是可遇而不可尋』」

但認爲該教威儀規律﹐可以約束後學﹐兼爲普度之資﹐於是返裏削髮﹐妄作佛門之標榜﹐𨿽略收勸化之微效﹐深愧自度未能。

圓頓按﹕其情可憐﹐其志可嘉﹗

故於去歲三月初九日﹐實行閉關。意欲下三載靜功﹐爲完竟之作用。

圓頓按﹕此舉甚好﹐我極端贊成﹗

溯自入關以來﹐日三夜三﹐晝夜共坐六次。最近數月﹐耳內常聞有風聲呼呼﹐眼中時有電尢灼灼﹐偶而似有絲竹之音﹐塢虫之鳴﹐當時使人探之屋外﹐開無形迹。

圓頓按﹕此種現象﹐凡眞做道家工夫的人﹐皆要經過﹐不足爲怪﹐切勿疑懼﹗

至於內呼吸一發覺時﹐卽須打坐﹐否則反而感覺不適之狀。

必須坐二三小時﹐始覺气足神舒。上列兩種現象﹐不知是好是歹是何種理由﹖仰乞師尊有以教之。

圓頓按﹕此乃自己身上生理內部所起一種變化﹐並不是壞事﹐再做下去﹐更有妙境。請參看本刊前數期﹐安徽師範學生李朝瑞君各封信函﹐及本刊本期廣東中山縣劉裕良君八問。𨿽男女生理不同﹐其逆行造化則同。

《女丹十則》云「女子將赤龍斬去﹐須要煉之以眞火﹐應之以眞符。倘火符差失﹐不獨金丹難結﹐將有血崩之患。「此言眞實不虛。弟子業已經過一次。隨後用月餘之功夫﹐方始平復。乃過去事也。至於最短期內﹐又將赤龍斬去﹐迄今已半年有餘﹐不料旣去而又復返﹐此殆不知眞火眞符之過耳。竊思女子修道﹐超徵解脫﹐全在乎此。若不將此關透澈﹐未免徒勞而無功﹐結果仍是老死而已﹐與凡夫何異乎

圓頓按﹕高見甚是﹐愚見亦同﹗「斬赤龍」功夫﹐並不十分困難﹐比較男子功夫容易數倍。其所以斷而復來者﹐必定有个原因。男子做小周天功夫﹐常有將陽關閉住至一年半年不漏精者﹐後來亦復有漏泄之時﹐若因細研究﹐若思其功夫有不合拍處﹐太過或不及﹐皆能出毛病。須要識得一个「中」字。飲食小節﹐也有關系。喫素的人們﹐常常喜歡喫蘑菇﹑竹筍﹑味精等鮮味之品﹐極不相宜。應喫淡而無味之飯萊﹐醬油鹽類﹐胡椒辣椒﹐亦不宜多食。其他小節目甚多﹐未暇悉舉。

躊躇之頃﹐得聞尊師大名﹐特於日前﹐不揣冒昧。具楮備陳﹐深荷不棄簡陋﹐大札下頒﹐捧讀再三﹐欣感莫名﹗

圓頓按﹕我此刻是現外道身﹐專弘仙學﹐與佛家宗旨不同﹐女士旣削髮皈依佛門﹐若再從我學道﹐不怕同門見怪乎

前幾年常有佛門居士﹐從我學道。偶有一二位居士﹐運气不好﹐被他們同社中人曉得﹐大起交涉﹐駭得他不敢出頭﹐後來又與我商量﹐要我代守祕密﹐不必公開。我以爲學道是正大光明之事﹐何必瞞人若像這樣鬼鬼祟祟﹐成何體面豈非把仙學的名譽弄壞了嗎他𨿽有他的苦衷﹐我卻不便允許﹐只得作爲罷論。

不知女士亦有此障礙否所以我暫時不將女士姓名登出﹐就是這个意思。

玆特備呈始末﹐聊瀆聽聞。倘不以鄙劣爲嫌﹐敬乞師尊大發慈悲﹐將進火﹑退符﹑沭浴﹑溫養﹑大小周天﹑文武火候﹑采取封固﹑活子時等種種祕密口訣﹐詳加開示﹐以便修持。倘蒙俯女口所謂﹐則將來之成就﹐皆屬師尊大人之所賜矣。感激嗚恩﹐豈有涯哉﹗

圓頓答曰﹕學佛的人﹐常常被名詞弄昏了。學仙的人﹐也有這个毛病。將來我可以代你打破這許多疑團﹐請你不要著急。

承下問十條﹐謹照答如左﹕

一﹑是出家人。

二﹑未曾出嫁。

三﹑觀年四十六歲。

四﹐環境可免凍餒。

五﹑俗家距此五十里﹐父早去世﹐母還在堂。𨿽有弟妹﹐亦不來往。

六﹑儒釋二教書大略看過。道書如﹕《十二種》《參同契》《悟眞篇》《性命圭旨》《修道全指》《仙佛合宗》《天仙正理》《仙佛眞傳》《呂祖全書》《玄關經》《玄妙境》《三丰全集》等書﹐俱已看過。

七﹑翼化堂《道學小叢書》﹐殆已齊備。至於《女子道學小叢書》﹐如《女丹十則》《女工正法》《孫不二女丹詩經》《男女丹功異同辧》四書﹐亦已購備。

八﹑關閉期限﹐先擬三月﹐因在關中得益﹐故又改爲三年。

九﹐現在功夫﹐上座時先守海底﹐待海底气機發動﹐卽守乳房。

十﹑志願﹐欲做到「白日飛升」的地步﹐給大眾看看。

又稟者﹕竊觀女丹書云「女命有三」﹐當系指「海底」﹑「中宮」﹑「乳房」而言。究不卜女子修煉初下手時﹐應當守何部爲宜。

圓頓答曰﹕守中最宜。這个「中」字﹐是「神气合一」之中﹐不是中官之中﹔是內外感應之中﹐不是執著一身之中。至於海底﹑中宮﹐乳房﹐非不可守﹐但執著一處死守之﹐則不合大道。

至於弟子﹐現在須用何功夫﹐方能得著造化了陽生之景﹐人人皆知﹐但用之當與否來必盡能了解。古云「差之毫釐﹐失之千里。」誠至言也。

圓頓答曰﹕現在姑且用你自己所習慣的功夫﹐暫時做下去。

需要「綿綿若存﹐用之不勤。」﹝這兩句是道德經上所說﹐初下手正好用得著。﹞陽生之景﹐是否準確先要明白「活子時」。「活子時」之發現﹐是否淸眞先要明白「活午時」。女功修煉﹐大都是言汞不言鉛。宋朝曹文逸仙姑之《靈源大道歌》﹐在女丹書中﹐甚有價值﹐不可不看。若未曾見過﹐將來我可以抄一份送與你。

弟子每遇道中長者﹐輒以玄妙相問﹐皆含糊答應﹐是不肯明言邪抑不知邪

圓頓按﹕有三種緣故﹕一種因爲男女之界限不能暢所欲言。二種因爲男子只懂得乾道功夫﹐關於女子身上生理不能透徹了解﹐說出來似乎隔靴搔癢。三種伊等當日從師學道時﹐不問女功﹐所以後來別人問他﹐他就不能回答。以上三種﹐是男導師之缺點。若女導師﹐𨿽可免除這三種缺點﹐又因爲她們的程度﹐尙不及你﹐你問她﹐她當然回答不出。

伏維師尊大人﹐內外兼全﹐功果齊備。言論迥異常人﹐志願獨超往哲。弟子欣忭之餘﹐竊謂三生有幸﹐𨿽屬郵函往來﹐何異親聆麈教。但恐天機口訣﹐嚴守祕密﹐必須當面開示﹐不肯紙上輕傳﹐是則無可柰何之事矣。竊念師尊大人﹐心存弘道﹐志切度生﹐可否爲方便故﹐破格相授﹐不勝馨香禱祝﹐拱俟瑤音﹐謹此拜白。

弟子陳悟玄頓首

圓頓答曰﹕函授亦可﹐但請勿著急。此事有時節因緣﹐不能勉彊。將來得便﹐擬抄幾種女丹口訣﹐從郵寄奉。不過此事﹐也要看學者智慧福德如何﹖完全依賴口訣﹐亦難保必定成功。

答復寶應陳悟玄女士十問

圓頓子

問一﹕尊云徧國中女丹書﹐只有廿余種。敝處儀有翼化堂之《女子道學小叢書》﹐及尊著《女丹詩注》﹐其餘不得而知。如有可買處﹐淸示地址。若系寶藏﹐賜借兩種一抄可乎

答﹕此等書在外面不流通﹐無處可買﹐將來得便﹐在本刊上披露可也。

問二﹕弟子白天坐功﹐妄念易止﹐定靜校易。惟夜眠醒時﹐便覺神旺气足﹐雜念紛馳﹐不能定神﹐殊有妨害。敬乞妙法以糾正之。

答﹕細閱《坐忘論》﹐熟讀《坤寧經》﹐當能覓得「止念」之妙法。我的見解﹐以爲「雜念」這个東西﹐對於初步功夫﹐並無大害。只要你的身體坐著不動﹐「雜念」忽起忽落﹐聽其自然可也。「止水無波」﹐談何容易﹗

問三﹕吾道中福慧兼全之女子﹐將來可期成就者﹐師尊訪道多年﹐心日中當有賞識。乞指數位﹐聊悅心懷。

答﹕世上人福慧俱無者﹐占大多數。其少數者﹐或有福而無意﹐或有意而無福。至於福慧兼全者﹐乃居極少數。若福慧兼全而又好道者﹐並且可期成就者﹐今日女界誠不易得見。現正在畱意訪求﹐若有所知﹐當以相告。

問四﹕有節婦某﹐十九歲出嫁﹐廿四歲喪夫﹐身體彊壯﹐心性聰明﹐所可怪者﹐月經始終未至。今擬立志修煉﹐不卜其將來可有得藥還丹之希望否敬乞指示。

答﹕女子終身無月經者﹐世上不乏其人。若非身有暗疾﹐便是前生帶來的夙根。當眞做起道門功夫來﹐比較有月經的女子﹐更加便利。因爲可以省卻斬赤龍一番手續。從前有一位老牌電影明星﹐她就是生來沒有月經的。人甚聰明﹐年齡𨿽大﹐而容貌不衰﹐但是她不懂得修煉工夫﹐飄流放浪﹐甚可惜也。

問五﹕「丹經」皆謂女子用功與男子不同﹐又云「言汞不言鉛」。弟子愚蒙﹐敬祈開示。

答﹕這是因爲男女身上生理之不同﹐是天然的分別﹐不是故意的造作。所謂「言汞不言鉛」者﹐不是說女子身上只有汞﹐沒有鉛。而是因爲舊時代的女子﹐被舊日禮教舊道德所拘束﹐每每害羞﹐而不肯明言之故耳。

問六﹕女丹書云「風欲來﹐卽須擒虎﹐雨將降﹐乃可斬龍」。不先不後﹐及時斬取﹐方可鍛煉也。此中玄妙﹐未敢彊猜﹐叩乞君師詳示。

答﹐及時斬取的「斬」字﹐恐是「采」字之誤。詳細情形﹐可參看《孫不二女丹詩注》「斬龍」一首。若再不明白﹐則筆墨顱難宣達﹐將來只好口傳矣。

問七﹔「陽火」﹑「陰符」果系前降後升歟究竟如何轉運﹐及何時應用叩乞開示。

答﹕此種運用﹐玄妙精微﹐紙上說不明白﹐非當面問答不可。並且不是短時期所能領悟﹐必須學道者﹐與傳道者﹐常在一處﹐隨時用功﹐隨時指導。若有錯誤﹐隨時糾正。若有獘端﹐隨時祛除﹐庶幾可以達到圓滿之階段。

問八﹕丹經云﹔「安鑪運鼎立周天」﹐不知鑪鼎完竟安在何處﹖有謂安在中宮是否

答﹕鑪是坤鑪﹐在下部﹐鼎是乾鼎﹐在上部。中宮非安鑪立鼎之處。

問九﹕「丹熟不須行火候﹐更行火候必傷丹。」究竟丹如何謂之熟乎

答﹕丹熟者﹐謂已經結丹也。此時注重在文火溫養﹐不可用武火烹煉。若仍舊象從前一樣的猛烹急煉﹐則已結之丹﹐不能安於其位﹐不免有飛走散失之虞。非徒前功盡棄﹐尙要弄出大病。

問十﹕沖虛眞人云「丹熟過關服食﹐而入神室之中﹐乃行大周天溫養火候。」是論確否

答﹕甚確。

再答陳悟玄女士問斬赤龍以後應如何保守

圓頓子

上月接到來函﹐無暇作復﹐今特撥冗作此數行﹐聊慰遠望。

此等工夫﹐是活法﹐不是死法。要看各人之身體與環境﹐而有所變通。世之傳道者﹐常以死法教人﹐每每做出怪病﹐皆因不知變通之過也。無淪何種口訣﹐有一利必有一獘。頑固的導師﹐又遇著愚笨的弟子﹐於是乎未蒙其利﹐而先受其獘矣。

醫生開方治病﹐總須當面細細診察病人。若問病發藥﹐難保不出危險。何況此等與造化爭權之大事﹐並鬼神莫測之玄機﹐豈可—面不貝﹐僅憑幾封問答信函﹐就能解決設若做出病來﹐誰任其咎故今日在紙上所能告君者﹐只有「抱一守中」四个字。所謂「抱一」者﹐卽心息相依﹐神气合一而不分離也。所謂「守中」者﹐卽「神气合一」之後﹐渾然大定於中宮﹐復還未有天地以前混沌之狀態也。

此乃最上乘丹法﹐有利而無獘﹐赤龍旣已斬絕﹐正好繼續做此等工夫。果能做到極玄極妙之處﹐簡直可以脫輪回而超劫運﹐與聖賢仙佛井駕齊肩﹐俯視人天﹐遊戲生死﹐區區幻身肉體上少許變化﹐可謂不成問題矣。「道之出口﹐澹乎其無味」。君若是上根利器﹐必能深信斯言。

附﹕陳悟玄女士原函敬稟者

前月旣蒙開示於本刊﹐又承抄寄《靈源大道歌》﹐茅塞之心﹐已漸開矣。此恩此德﹐感何可言﹗本不當再瀆聽聞﹐只宜靜待時機﹐恭候明命。柰弟子因感火符之緊要﹐走失之危險﹐不能不一再要求。弟子最近數月﹐可告慰者﹐亦龍斬去而未見來﹐但以火符未能明其底細蘊﹐竊恐將來難免得而復失﹐去而復返。是以急於懇求吾師﹐大發慈悲﹐俯賜矜憐﹐天機略泄﹐眞訣一傳﹐俾得煉丹之究竟﹐而上眞正之程途﹐庶不致於虛延歲月﹐更不致於空掛修煉之名者也。

前者所答之志願﹐以今視之﹐難免大言不慚之譏。近閱七十四期本刊尊論飛升事實﹐尙無一人可能。以弟子愚笨之資﹐而妄發此超羣之志﹐實惹大方之笑矣。伏維師尊人人﹐學通各派﹐志切度生﹐古今中外﹐無可比倫。弟子以一念之愚忱﹐閉關習靜﹐妄事修眞﹐未能投前恭聆法音﹐歉仄奚似﹗玆者錄呈疑問數則﹐叩乞吾師大發鴻思﹐詳加開示。祕密天機﹐尢懇函論。弟子如有輕視輕傳﹐誓以滅身。非敢冒昧要求﹐深恐復蹈前轍。倘蒙俯憐下佃﹐曲諒愚袁﹐則幸甚矣。

所列十條統乞詳示﹐如蒙俯允﹐感激無涯﹐肅此叩稟﹐伏維慧察。

寶應湖西岔河鎭女弟子陳悟玄稽首百叩

答寶應岔河鎭陳悟玄女士

圓頓子

前接來函﹐介紹張志德女士﹐學斬龍以後的功夫﹐上月張女土己親自尋到鄕間﹐停畱兩日。凡陽火陰符之進退﹐呼吸升降之循環﹐已大槪與她說明。她讀書識字𨿽不多﹐而工夫確做得不壞。現年四十一歲﹐月經已煉斷三年矣。所有身中隱祕之情形﹐我不便細問者。皆由拙荊彜珠女士代我轉問﹐她以前身中之經驗﹐與我所得之口訣﹐若合符節。可知她不是欺騙我者﹐因爲她是个實行家﹐功夫已有根柢。所以我一說﹐她就能領會。比較有學問的女子﹐要高明得多多﹐亦可喜也。

她現在已滿意而去﹐可惜我不知她的通信處。聽說在上海楊樹浦﹐租一个亭子間﹐自炊自食﹐不住在唐公館﹐君已有所聞否君關期未滿﹐自然不便出關﹐免得俗人譏誚。

陽火陰符之運用﹐是有爲法﹐重在一个煉字。抱一守中之玄妙﹐是無爲法﹐重在一个養字。「有爲法」不可以包括無爲﹐「無爲法」則可以包括有爲。我對張女士所言者﹐是中等丹法。

前次在本刊上對君所言者﹐乃上乘功夫。切勿生輕視之心﹐而有所不滿也。

再答陳悟玄女士問斬赤龍以後應如何保守

因頓子

上月接到來函﹐無暇作復﹐今特撥冗作此數行﹐聊慰遠望。

此等工夫﹐是活法﹐不是死法。要看各人之身體與環境﹐而右所變通。世之傳道者﹐常以死法教人﹐每每做出怪病﹐皆因不知變通之過也。無論何種口訣﹐有一利必有一獘。頑固的導師﹐又遇著愚笨的弟子﹐於是乎未蒙其利﹐而先受其獘矣。

醫生開方治病﹐總須當面細細診察病人。若問病發藥﹐難保不出危險。何況此等與造化爭權之大事﹐並鬼神莫測之玄機﹐豈。可一面不見﹐僅憑幾封問答信函﹐就能解決設若做出病來﹐誰任其咎故今日在紙上所能告君者﹐只有「抱一守中」四个字。所謂「抱一」者﹐卽心息相依﹐神气合一而不分離也。所謂「守中」者﹐卽「神气合一」之後﹐渾然大定於中宮﹐復還未有天地以前混沌之狀態也。

北乃最上乘丹法﹐有利而無獘﹐赤龍旣已斬絕﹐正好繼續做此等工夫。果能做到極玄極妙之處﹐簡直可以脫輪回而超劫運﹐與聖賢仙佛並駕齊肩﹐俯視人天﹐遊戲生死﹐區區勾身肉體上少許變化﹐可謂不成問題矣。「道之出口﹐澹乎其無味」。君若是上根利器﹐必能深信斯言。

附﹕陳悟玄女士原函敬稟者

前月旣蒙開示於本刊﹐又承抄寄《靈源大道歌》﹐茅塞之心﹐已漸開矣。此恩此德﹐感何可言﹗本不當再瀆聽聞﹐只宜靜待時機﹐恭候明命。柰弟子因感火符之緊要﹐走失之危險﹐不能不一再要求。弟子最近數月﹐可告慰者﹐赤龍斬去而未見來﹐但以火符未能明其底細蘊﹐竊恐將來難免得而復失﹐去而復返。是以急於懇求吾師﹐大發慈悲﹐俯賜矜憐﹐天機略泄﹐眞訣一傳﹐俾得煉丹之究竟﹐而上眞正之程途﹐庶不致於虛延歲月﹐更不致於空掛修煉之名者也。

前者所答之志願﹐以今視之﹐難免大言不慚之譏。近閱七十四期本刊尊論飛升事實﹐尙無一人可能。以弟子愚笨之資﹐而妄發此超羣之志﹐實惹大方之笑矣。伏維師尊大人﹐學通各派﹐志切度生﹐古今中外﹐無可比倫。弟子以一念之愚忱﹐閉關習靜﹐妄事修眞﹐未能投前恭聆法音﹐歉仄奚似﹗玆者錄呈疑問數則﹐叩乞吾師大發鴻恩﹐詳加開示。祕密天機﹐尢懇函論。弟子如有輕視輕傳﹐誓以滅身。非敢冒昧要求﹐深恐復蹈前轍。倘蒙俯憐下悃﹐曲諒愚衷﹐則幸甚矣。

所列十條統乞詳示﹐如蒙俯允﹐感激無涯﹐肅此叩稟﹐伏維慧察。

寶應湖西岔河鎭女弟子陳悟玄稽首百叩

答復天臺赤城張慧坤女士

圓頓子

前次由仙道月報社轉來華翰﹐所言各節﹐不能謂其無理由﹐惜對於《揚善刊》全部未能仔細研究。如果當日將該刊從第一期至第九十九期﹐依次序先後逐漸看過一徧﹐閣下心中必能了然明白該刊編輯之宗旨﹐及其逐漸改變作風之過程﹐而無所疑慮矣。

凡《揚善半月刊》中一切仙佛論辯之文章﹐皆處於被動之地位﹐迫不得已而爲之。否則誰肯無緣無故﹐浪費筆墨張化聲居士﹐乃儒釋道三教之信徒﹐本非偏重於仙而輕視於佛者。故化聲君所作之文章﹐都是注意子調和仙佛。無柰彼等有意制造淸一色之教徒﹐不容化聲君之調和﹐必欲將佛教之地位擡高於儒道兩教之上。化聲君迫不得已﹐起而抗之﹐遂至多生枝節﹐其實化聲君本意原不欲如此。嗚呼﹗是誰之過歟

古今中外﹐無論何種學說﹐有贊成的﹐必有反對的﹐有反對的﹐必有調和的。譬如仙道學說﹐我本人及我同志諸君﹐是屬於贊成派一方面者。彼毀謗仙道之流﹐其人甚多﹐皆屬於反對派一方面者。又如化聲﹑竺潛。遵先諸君﹐皆屬於調和派一方面者。

世間萬事萬理﹐都不免有這三派參與其間﹐誰也不能把誰消滅。只有自己方能消滅自己。如若受人毀謗而不與之爭辯﹐卽同自己消滅自己一樣。我等本無意攻擊他人﹐但亦不肯消滅自己。仙佛異同之論辯﹐遂由此而生。此乃自然之趨勢﹐無足怪也。

古人作道書﹐大本屬於調和派的性質。所以書中每每雜用儒釋二教之名詞﹐儒教中人置之不問﹐蓋早巳默許矣。反對派因爲耍制造淸—色的局面﹐以便擡高彼教之地位﹐故不歡迎這種調和派的著作﹐遂極力排斥之。我等因爲要保存仙學獨立之資格﹐免其被反對派之輕視﹐故亦不願雜用佛教之名詞。所最感困惑者﹐就是宋﹑元﹑明飛淸四个朝代所流行的各種仙道書籍﹐都是調和派的手筆。三教名詞隨便引用﹐很少有淸一色的著作。因此我所校訂出版之道書﹐其中所引用佛教名詞﹐𨿽已經刪改﹐尙未能完全去盡。倘若將其去盡﹐又恐怕失了原書的眞相。只有等待將來我自作道書﹐則可以完全不用佛教名詞矣。又古道書如老子《道德經》﹐莊子《南華經》《周易參同契》《抱撲子》內篇﹐《黃庭》內景﹑外景之類﹐書中皆無佛教名詞﹐所以道書越古越好。惟古書文理太深﹐恐難了解耳。

《琴火重光》﹐乃專門講外丹之書。若非於外丹鑪火一門得右眞傳實驗者﹐決定看不懂。此書由丹道刻經會出版﹐我不過稍效微勞﹐代爲校訂而已。此書出版之後﹐刻經會辦事入送我幾部﹐作爲酬勞﹐我早已將此書分給乎日研究外丹諸君。﹝虞陽按﹕《琴火重光》﹐乃海內外絕少流傳之孤本。丹道刻經會因惟恐日久失傳﹐遂爲刊印﹐以存國粹。荷蒙圓師寵錫玄篇﹐衷心惶恐﹐無敢或忘。愧余不才﹐旣未獲暇精究於前﹐值此亂離﹐更遑論試煉於後。檢閱至此無任低回﹗﹞此時手邊沒有此書﹐故不能贈與閣下﹐祈原諒是幸。依愚見而論﹐凡做內功的人不必看外丹書。因爲這種書﹐另是一件事。對於吾人身體毫無關系﹐徒費腦力耳。

﹝中略﹞

仙學院自二十七年陽曆五月開辦至今﹐已滿一年﹐時時在飄搖不定之中。所以未曾正式訂立章程﹐更沒有道友住院。將來是否續辦亦無把握。外埠道友有來函相問者﹐故於此作一總答。

答河南安陽某女士

圓頓子

來函誦悉。君以廿余歲之人﹐又是學校出身﹐居然能篤信此道﹐誓下決心﹐誠屬不易。𨿽一時爲環境所困﹐未能如願。然有志者事競成﹐不過遲早問題而已。請勿著急﹗蓋此等事﹐須要機緣輳合﹐福慧兼全﹐方可希望達到目的。愈著急則愈無功效。君試想以普通肉體之凡夫﹐而欲做驚天動地之事業﹐應如何沈潛剛毅﹗應如何活潑圓融﹗應如何險阻備嘗﹗應如何達觀窮變﹗豈是急得來的﹖若一著急﹐恐要患神經病。反而前功盡棄﹐豈不可惜﹖

論及雙修功夫﹐必須在斬龍以後﹐方爲穩妥。否則對方功夫一時松懈﹐失卻堅忍之力﹐就象張三丰眞人所說﹕「急水灘頭挽不住船」﹐是則仙胎未成而凡胎已結﹐又添一重魔障矣。生過子女之後﹐自然可以再行修煉﹐回復原狀﹐但比較未曾生育以前﹐不免要添許多麻煩﹐沒有以前便利。

至於年齡大小﹐固有關系。若果對方內功很深﹐則年齡𨿽大一倍﹐亦無妨害。譬如他以勞力所獲﹐賺到一百元﹐他就是幫助你五十元﹐他自己尙儲蓄五十元。你的勞力所獲。賺到二百元﹐縱使你幫助他一百元﹐你自己亦可儲蓄一百元。於是乎雙方都有一百五十元存款。下次再做仍是如此。數十次﹐數百次﹐亦復如此。等到幾年之後﹐你倆都變成財主了﹐所怕的就是用老本錢﹐而不會賺錢。用了幾年﹐本錢精光﹐貧窮立待﹐那可眞不行了﹗這就是雙修的原理。古人書上不肯明言﹐我今日略爲泄露一二。已經算是破天荒的論調﹐千祈注意。

附﹕安陽某女士原函圓頓夫子大人鈞鑑

後學自從河南一女師畢業後﹐感覺世事無常﹐人生莫測﹐故對於紅塵無緣﹐時懷修道之意。凡《呂祖全書》《天仙正理》《仙佛合宗》《道統大成》《老子道德經》及女子修道諸書﹐皆閩過。但未有眞口訣﹐徒喚負負耳。

詎料日前接到所訂《揚善半月刊》﹐見吾師學識丰富﹐道高德重﹐實令後學欽佩異常﹐五體投地。近數日來﹐慕道尢切﹐終日如癡如癲﹐極寢忘食﹐極欲親詣臺前﹐聽傳眞道﹐柰爲環境所困﹐未克如願﹐誠憾事也。

後學擬於「斬斷赤龍」後﹐不惜任何犧牲﹐任何困難﹐決心親禮尊顏。務請吾師大發慈悲﹐矜憐女輩﹐﹝因女子難於修煉之故﹐多系受家庭之累﹐而且學識淺薄﹐不遇明師。﹞將口訣密傳。日後倘有成就﹐皆吾師之所賜也。感恩之處﹐筆墨難宜。肅此﹐敬請道安。

再將後學之詳情開列於次﹕

﹝﹞我系在家修煉。

﹝﹞我出嫁數年﹐但對方亦修道﹐早斷俗情。

﹝﹞我現年廿四歲﹐對方四十八歲﹐但身體頗健﹐能否做雙修工夫請示。

﹝﹞僅有生身母在堂﹐姐弟各一﹐我無子女﹐且決定不要子女﹐以免礙道。

﹝﹞家庭環境﹐還可維持。

﹝﹞儒釋道三教之書﹐也看過一些。

﹝﹞女子修煉書﹐大槪都看過﹐但可惜此等書籍﹐在外面面流通者甚少﹐供不敷求。

﹝﹞我之志願﹐希望將來「白日飛升」。所懼者﹐世事變遷﹐恐遭意外之危﹐身體一受損﹐則目的達不到矣。苟非如此﹐我堅決之心﹐可勝過男子百倍。

圓頓附曰﹕君旣是女子師範畢業﹐國文必定很好﹐我平日所以不收女弟子的緣故﹐都因爲她們程度太淺﹐難得入門。君立志學仙﹐閱書亦不爲少﹐比較普徧家庭女子當然兩樣。今有一題目於此﹐對於仙學頗有關系。請你做一篇文章﹐以便同志諸君欣賞如何題目如後﹕「儒釋道仙四家宗旨異同說」。

答上海某女士十三問

圓頓子

問一﹕初步入手行功﹐男女是否相同

答﹕照我平日所認爲最穩妥最超妙的法子而論﹐初步下手﹐男女是一樣的工夫。做到後來﹐漸漸發生歧異之狀態﹐這是因爲男女生理上不同的緣故﹐乃出於天然﹐非由於人爲。

問二﹕如做『斬赤龍」功夫﹐每日應該行功幾小時需要幾許時間﹐始能斬絕赤龍斬絕之後﹐應該再做何種功夫﹐其間是否有段落。

答﹕若要正式做此等功夫﹐每日應該做四次。每次應該做兩兩个鐘頭。共計八个鐘頭﹐卽是四个時辰。快者半年可以斬絕﹐慢者一年可以斬絕﹐斬絕之後﹐自然另有進一步的功夫。初學之人﹐尙談不到此。惟月經煉斷之後功夫可以告一段落。若不願繼續做下去﹐隨意休息幾年﹐亦無妨害。但要保守得好。否則月經旣斷﹐尙能復來﹐又要多費功夫﹐

問三﹐每日行功時間﹐是否有所限定﹐抑時間愈多愈好並每日於何時行功﹐最爲相宜﹐或不拘時間﹐俱能行功

答﹕有幾種小法子﹐是要按準時辰做功夫。若上等法子﹐可以不拘定時間。每日十二時﹐做四个時辰功夫已足﹐太多恐感覺厭倦﹐後生障礙。何時行功最宜﹐亦無一定。惟喫飽之後﹐及身體疲乏思睡之際﹐皆不相宜。

問四﹕煉丹應素食﹑抑應肉食或葷素不拘或各種食物中﹐亦有宜忌之別至於空气陽光﹐是否與普通人同樣需要

答﹕素食𨿽然淸淨﹐但不宜過於淸淡﹐肉食𨿽然滋養﹐但不宜多食鮏羴。素食中如磨菇﹐竹筍鮮菌之類﹐味𨿽適口﹐但易於發病﹐宜戒絕之。味精﹐調味粉﹑醬油精之類﹐皆不宜食。肉食亦只可權食雞鴨魚並蛋類。其他肉類﹐宜少食爲妙。空气要十分淸潔﹐不可有灰塵煤煙﹐穢濁臭味。房內空气要流通﹐不可把門窗緊閉。陽光自然是好﹐但靜室中陽光不宜過大﹐要稍帶陰暗﹐方能使精神易亦安定。如需要充分陽光者﹐跑到屋外空處攝受可也。

問五﹔女子年齡﹐至多到幾歲﹐卽不能修煉男子年齡﹐至多到幾歲﹐卽不能修煉或者只要得訣﹐不拘年歲皆可﹖

答﹕照普通道理講﹐男子六十四歲﹐女子五十歲左右﹐天癸將絕﹐卽難再做命功。然這樣說法﹐是死板的道理﹐不能作爲定論。仙家妙術﹐貴在返老還童﹐無中生有﹐以人力奪造化之權。

總爲年齡所拘﹐束手待斃﹐則仙術亦不足貴矣。

問六﹕閱半月刊﹐有謂「男子修成不漏精﹐女子修成不漏經。」所謂「不漏經」者﹐是否指「斬赤龍」一段功夫而言。又如男子「不漏精」﹐究竟作何解釋

答﹕「女子修成不漏經』﹐的確是指斬赤龍功夫而言。「男子修成不漏精」﹐蓋謂永遠沒有手淫出精﹐睡夢遺精﹐小便滑精﹐交媾泄精各種現象。

問七﹕修煉有性功﹐命功之分﹐如「煉精化气」﹐「煉气化神」﹐「煉神還虛」這三步功夫﹐那一種是性功哪一種是命功或者這三神全是命功性功另有一種辦法

答﹕上乘功夫﹐性命原不可分。所謂哪一種是性功哪一種是命功乃方便說法耳。姑爲啟發初機﹐暫定「煉精化气」是命功﹐「煉气化神」是命功與性功各半﹐「煉神還虛」全是性功。

問八﹕「只修性不修命」﹐能否長生若不能長生﹐其結果與普通人區別在什麼地方又「長生不死」與「白日飛升」﹐有無區別

答﹕長生之效果﹐本是從修命功夫得來。若不做命功﹐決定不能長生。專修性功者﹐其人結果﹐與普通人當然有別。或有無疾而終者﹐或有預知死期者﹐或有頃刻坐化者﹐或有投胎奪舍者﹐皆是普通人所難辦到的。「長生不死』是初步效驗﹐「白日飛升」是最後結果。其程度﹐大有淺深之不同。

問九﹕閱丹經謂「法財侶地」﹐乃四大要素﹐在丹財方面﹐若求其完美﹐最多應需要若干﹐最低應需要多少

答﹕此條所問﹐乃實行方面之事﹐不是空洞的理論。簡單幾句話﹐很難說得淸楚﹐須當分析言之﹕

﹝﹞按上海生活程度而論﹐房租每月四十元﹐夥食每月三十元﹐零用每月三十元﹐共計每月開銷一百元已足。最低限度﹐亦需每月五十元﹐再少恐不可能。

﹝﹞若離去上海﹐住到外埠生活程度較低之都市﹐則五十元一月開銷足抵上海之一百元。蓋房租十五元﹐夥食十五元﹐零用二十元﹐在外埠已算優等生活矣。

﹝﹞若離去都市﹐住到山林出家人之廟宇中﹐房租飲食﹐一槪托廟中出家人包辦﹐則每月三十元已是。

﹝﹞以上皆是指个人而言﹐若團體計劃開銷當可節省﹐人愈多開銷應愈小﹐人愈少開銷愈大。這是反比例。

﹝﹞我平日主張團體組織﹐就是爲同志們節省開銷起見﹐但機緣尙未成熟﹐猶有待耳。

﹝﹞有種人能喫苦的﹐開銷可以減少。有種人圖舒適的﹐開銷尙須增多。以上所估計之數﹐乃不苦不樂之中等生活費用。

至於醫藥費。應酬費﹐旅行費﹐皆不在內。又如本人家庭父母妻子等一切費用﹐更談不到。

問十﹕如環境許可﹐放棄一切﹐意志堅決﹐無意外阻礙者﹐應需多年始能修煉成功I

答﹕調養身體﹐回復健康無病之地步﹐約需三年。「斬赤龍」工夫二年。以後臨時再看情形﹐不能預先說定。再者﹐此專指君本人而言﹐若換第二个人又當別論。

問十一﹕丹士每多兼煉拳術﹐請問練拳一事﹐對於丹道有損耶或有益鄧

答﹕練得自然合拍﹐也許有點益處。若蠻幹死練﹐則不免受損傷矣。但各人身體不同﹐不能一槪而論﹐若論貴體現在之狀態﹐恐怕練拳不甚相宜﹐似乎應專門靜養爲妙。

問十二﹕丹道有孤修雙修之別﹐允竟孰利孰獘孰優孰劣孰緩孰速

答曰﹕這个大問題﹐自從漢朝以後﹐一直鬧到現在﹐尙沒有解決。蓋因環境﹑家庭﹑年齡﹑時代﹐習俗﹑禮教﹑法律﹑道德﹑宗教信仰﹑學問志趣﹐性別﹑根器﹐傳授種種不同﹐遂辟開兩大歧路﹐是乃自然之趨勢。我不便於其間有所偏袒。專講雙修﹐與專講孤倍的書籍﹐我看過幾百部。專做雙修功夫﹐與專做獨修工夫的人們﹐我三十七年以來﹐耳之所聞﹐目之所見﹔已不計其數。孤修有孤修之利獘優劣﹐雙修有雙修之利獘優劣﹐叫我如何判斷如何批評

今日若發出贊美雙修﹐鄙視獨修之論調﹐彼財力充足之人﹐或在家有眷屬主人﹐方可從事此事。請問一般經濟困難﹐以及出家修行者﹐如何辦法此中未嘗沒有人才。若曰沒錢不能修煉﹐非先籌巨款不可﹐出家不能修煉﹐非先還俗不可﹐此語一出﹐大足以灰志士之心。而短英雄之气﹐非我所忍言也。尙有末盡之意﹐請參看《揚善刊》第七十四期第六頁﹐答蘇州張道初君第三第四第六各問﹐再參看《揚善刊》第七十六期第八頁﹐與國醫某君論丹道函。

我們不談丹道﹐先講人道。請問一个人生在世上數十年光陰中﹐究竟是結婚好還是不結婚好這个問題也不易於回答。結婚有利有獘﹐情形甚爲複雜。決不能用專制的眼光﹐與獨裁的心理去武斷﹐令人心中不服。彼等偏重孤修﹐或偏重雙修﹐是己而非人者﹐皆專制獨裁之類也。

問十三﹕煉丹是否應絕欲﹖抑節欲卽可﹖或房事與丹道無關

答﹕無論男女﹐若平日抱「獨身主義」者﹐此條就不成問題。若有配偶者﹐方許研究。所謂絕欲者﹐卽完全斷絕之意。此事要男女雙方情願﹐若有一方不願者﹐卽難辦到。所謂節欲者﹐卽是有節制不太過之意。此事實行較易﹐稍覺近乎人情。然對於專門煉丹上﹐頗有妨害。世間男女房事﹐粗俗已極﹐與下等動物無異。比較仙道﹐眞有霄壤之殊。若不於其間別求玄妙之法﹐以逆行造化﹐惟知稟承我們人類老祖宗所遺傳之劣根性﹐輕舉妄動﹐如何能跳出輪回﹐而打破生老病死之定律乎

因未嘗徵詢君之同意﹐故不將姓名宣布﹐若君意認爲無妨礙者﹐下次再有問答﹐卽將眞姓名登出。如寶應陳悟玄女士一樣。

蓋已得其本人之許可也。

河南省安陽某女士來函並答問

圓頓子圓頓子夫子大人鈞鑑﹔

前呈一祟﹐幸蒙在《揚善刊》中賜復﹐跪讀之下﹐欣慰無似﹗所云「愈急則愈無效﹐應待機緣揍合」以及「福慧雙全﹐始能了道」諸言﹐誠爲千眞萬確﹐百世不移之定律也。末段論及雙修之方法﹐吾師𨿽未將口訣說明﹐然其中意又亦頗能領悟。愈覺如夢初醒﹐茅塞頃開﹐感恩之處﹐無時或釋。至吾師所出之「儒釋道仙四家宗旨異同說」一題﹐命我作文﹐以供好道同志之觀賞﹐我自覺才力不克勝任﹐𨿽對於四家書籍﹐稍閱一二﹐但均未詳細研究。蓋儒之忠恕﹐釋之慈悲﹐道之感應﹐仙之性情﹐非學識淵博﹐經驗丰富者﹐焉敢妄論故不敢獻醜﹐貽笑大方﹐有負厚望﹗﹝後略﹞

附問﹕前讀《孫不二女丹詩注》凡例第六項﹐內云「女子修仙﹐除天元服食﹐窒礙惟行」。弟子對此天元服食一節﹐不甚明了﹐敬乞示知。

圓頓答﹕天元服食之說﹐可先看本期學理研究欄內﹐《與朱昌亞醫師論仙學書》中之丹陽諶姆派一段記述。再看《揚善刊》第七十四期第六頁﹐《答蘇州張道初君十五問》中之第三問﹐卽可知其大槪。

上海某女士來函並答問

圓頓子

﹝前略﹞六月廿六日早晨三時﹐盤坐少頃﹐便覺海底溫暖﹐移時臍輪及乳房亦溫暖﹐同時頭腦頂門及腳部﹐均發熱而蠕動。

再靜到極處﹐便入混沌狀態。但爲時極短。如此者有六次之多。

至第七次﹐頓覺全身緊縮﹐似乎麻醉﹐甚至呼吸亦不自然。其時頭部胸部均極熱﹐幾欲出汗﹐且尾閭背脊﹐重垂難忍﹐至是卽用三不動法以應之﹐歷廿分鐘之久。始漸漸輕松﹐呼吸亦回復原狀。以上情形﹐乃月經後第三天﹐與前次面稟之情形略同。彼時亦在月經後第三天﹐惟前次有汗﹐此次尙未到出汗程度﹐而時間較長。

附問題五則

問一﹕每在經期前後﹐常覺血海陰部有暖气﹐漲而蠕動﹐並連兩腿均覺酸麻之狀。此系眞陰發動乎其時𨿽用意撮回﹐然有時竟不能攝回。懇請指示采取之口訣﹐以免走失﹐而莫能挽救。

答一﹕此種景象﹐頗似眞陰發動﹐但其气尙嫌不旺。若要收回﹐並不困難﹐只須三不動方法﹐應付之已足。

問二﹕意運周天﹐由尾閭升頂門﹐由頂門下降至何處而停升降快慢有關系否經期內亦可運行否

答二﹕由頂門下降至子宮部位﹐卽可停矣。初步練習升降宜慢﹐不宜快﹐經期內以不運行爲妥﹐但靜坐無妨。

問三﹕《女丹十則》中﹐九轉煉形法﹐可照做否

答三﹕若要照書上所說的動作試作亦可﹐務必小心謹愼﹐不可勉彊行事。如能自然合拍最好﹐否則寧可不及﹐切勿太過﹗

問四﹕凡遇口生津液﹐應咽到何處

答四﹕當然是同喫茶水一樣﹐吞到胃中。若有人說﹐尙有別路可去﹐此乃不懂人身生理之言﹐不可信也。

問五﹕現在弱體漸覺痊復﹐可否賜傳正式「斬赤龍」口訣﹐以便遵循修煉﹐而使功夫進步了

答五﹕可先研究《女功正法》﹐並《女丹十則》二書中斷龍工夫﹐得便不妨試做﹐須要和緩行之﹐切勿勉彊行事﹐恐怕不合軌道。反而做出病來。試做三十月之後﹐再看情形如何假使中間有什麼變化﹐可寫信來報告﹐或面談亦可。若有錯誤﹐要隨時改正。

與朱昌亞醫師論仙學書

圓頓子

昌亞醫師惠覽﹕

日前接奉致室人彜珠書﹐並詩四首﹑得悉尊志超凡脫俗﹐較彼庸眾之扭於近習﹐而忽於遠慮者﹐迥不相同﹐至可欽佩﹗大作第四首云「人間自有奇兒女﹐立志飛升上九天。」愚意最贊成此二句。以爲此等事﹐𨿽萬分艱難﹐不易實現。但翻閱列仙傳記﹐每一朝代﹐總有幾人成功﹐足以推知其非絕無希望者。縱今舊籍所載都屬虛僞﹐卽由吾輩創始﹐亦未爲不可。何況前人尙畱下遺軌﹐便於遵行乎

滿淸二百數十年間﹐全國中男子之優秀者﹐槪爲八股文所牢籠﹐女子之聰明者﹐又被舊禮教所束縛。神仙學術﹐非但不敢驗之於身﹐甚且不敢出之於口﹐非但不許尋師訪友﹐並且不許閱讀其書。﹝頓十歲左右﹐喜看漢魏叢書中葛洪神仙傳﹐但不敢讓大人得知﹐若知之﹐必痛責也。﹞於是乎謹願之徒﹐羣歸於儒﹐超脫之士﹐則遁於釋。儒教𨿽近乎常情﹐而其流獘則不免頑固而迂腐﹔釋教𨿽似乎高妙﹐但其弱點在不認識現實之人生。﹝釋教認爲人生是幻妄的﹐遂起厭惡肉體之觀念﹐而對手肉體有密切關系之「衣食住行」四字﹐竟無法可以免除。一方面認爲幻妄﹐一方面尙要營求﹐此乃絕大矛盾。﹞

道教有兩派﹔一爲正一派﹐一爲全眞派。正一派最早﹐全眞派自元朝以後才有。目下兩派皆已式微﹐不必深論。頓研究仙學已三十餘年﹐知我者﹐固能完全諒解﹐不知者﹐或疑我當此科學時代﹐尙要提倡迷信。其實我絲毫沒有迷信﹐惟認定仙學可以補救人生之缺憾﹐其能力高出世間一切科學之上。凡普通科學所不能解決之問題﹐仙學皆足以解決之。而且是腳踏實地﹐步步行去﹐旣不象儒教除了做人以外無出路﹐又不象釋教除了念佛而外無法門﹐更不像道教正一派之畫符念咒﹐亦不象道教全眞派之拜懺誦經。可知神仙學術﹐乃獨立的性質﹐不在三教範圍以內﹐而三教中人皆不妨自由從事於此也。

自古儒教之學仙者﹐如漢朝大儒劉子政﹝向﹞﹐宋朝大儒邵堯夫﹝康節﹞。釋教之學仙者﹐如宋之薛道光禪師﹐淸之柳華陽禪師。道教之學仙者﹐更不可勝數。此外若王子喬乃周靈王之太子﹐東方朔乃漢武帝之幸臣﹐馬鳴生齊國之吏胥﹐陰長生漢室之貴族﹐魏伯陽隱逸之流﹐左元放方術之土﹐呂純陽唐之進士﹐劉海蟾燕之宰相﹐鐘離權位列將軍﹐張三丰身爲縣宰。以上所舉諸位﹐世俗相傳﹐皆承認其爲神仙。然都是在家人而非出家人。豈但不是和尙﹐而且不是道土﹐亦復不是孔老夫子之信徒。後人將神仙學說﹐與儒釋道三教義理﹐混合爲一﹐而神仙眞面目遂失。

譬如白淨皮膚上塗了許多顏色﹐自以爲美觀﹐適足以貽譏於大雅耳。

君畱學美國亦已多年﹐科學腦筋﹐自不待言﹐新醫知識﹐當然丰富。在他人或不兔存滿足之心﹐在君反益見謙虛之量。旣確知生死大事﹐徒恃醫學不足以解決﹐遂進一步而求神仙之學術﹐發超人之思想﹐若非夙根深厚﹐天賦聰明﹐其孰能與於此﹖

寶應陳悟玄女士曾問我﹕「福慧兼全之女子﹐將來可期成就者﹐現有何人」我答曰「世人福慧兼全者﹐居極少數。若福慧兼全﹐而又好道﹐並且可以期成就者﹐今日女界中﹐誠不易得見。正在畱意訪求。」云云﹐今旣得君﹐將來或有合格之希望乎

君目前爲醫務所累﹐尙未到實行倍煉時期﹐故宜先從事於學理之研究。今將女子修煉須知各節﹐略述於左﹐以供淸覽。同時將此稿登《揚善刊》公布﹐俾全國好道諸君之參考﹐亦可以從彜珠之願也。

仙學首重長生﹐長生之說﹐自古有之。老子曰「深根固蒂」﹐莊子曰「守一處和。。《素問》曰「眞人壽蔽天地﹐至人積精全神﹐聖人形體不敝。」然理論𨿽著於篇章﹐而法則不詳於記載﹐學者憾焉。自《參同契》《黃庭徑》出世﹐而後仙學煉養﹐始有專書。唐宋以來﹐丹經博矣。而隱語異名﹐迷離莫辧﹐旁支曲徑﹐分裂忘歸。旣不明男子用功之力﹐遑論女修祕要乎

上陽子曰「女子修仙﹐以乳房爲生气之所。必先積气於乳房﹐然後安鑪立鼎﹐行太陰煉形之法。」又丹經常言「男子修成不漏精﹐女子修成不漏經。」要問及气如何能積經如何不漏皆未嘗顯言。《黃庭經》云「授者曰師受者盟﹐攜手登山歃液丹﹐金書玉簡乃可宣。」《參同契》云「寫情著竹帛﹐又恐泄天符。」又云「三五與一﹐天地至精﹐可以口訣﹐難以書傳。」是知修煉家隱祕之習﹐不自今日始矣。

口訣不肯輕傳之理由﹐詳言之﹐有十五種﹐已見於《揚善半月刊》歷次所登之「口訣鉤玄錄」中﹗不復贅述。今特簡而言之﹐大端有六﹕

一﹑有生古死﹐造化之常﹐而仙學首重長生不死﹐與造化爭權。若輕泄妄談﹐則恐致殃咎。﹝現代人觀之﹐或嗤爲迷信﹐然前人確有此種心理。﹞

二﹐邪正之判﹐間不容髮。「邪人行正法﹐正法悉歸邪。」口訣不載於書者﹐恐爲邪人所得。

三﹑其得之不易﹐故其傳之亦不易﹐百藝皆然﹐丹訣尢甚。

四﹑道可宜明﹐使世間知有此事﹐術宜矜愼﹐俾師位永保尊嚴。

五﹑世鮮法眼﹐誰識陰陽﹐若不深藏﹐易於毀謗。

六﹑在傳授者本意﹐是欲接渡有緣﹐若偶一失察量則得傳授者﹐或不免視口訣爲奇貨可居﹐當作商品交易﹐與傳授者本意相違﹐故不敢輕傳。

以上所列隱祕不傳之理由﹐槪指正法而言。若夫江湖方士﹐假傳道之名﹐爲斂財之具者﹐不在此例。圓頓旣深悲夫羣騖於形而下者而忘返也﹐輒欲抉破古人之藩籬以顯露其隱祕。俾卓犖不羈之土﹐富於高尙之思想者﹐不致誤用其聰明﹐而陷於危域。然事與心違﹐徒存虛願。今亦僅能擇其可言者言之而已。

請先論女子修煉之派別。

從來丹訣﹐重在口傳﹐不載於書﹐而女丹訣尢甚。今欲窮原竟委﹐俾成爲有系統之研究﹐非易事也。考以前道家分派之法﹕有以人分者﹕如邸長春之「龍門派」﹐郝太古之「華山派」﹐孫不二之叫靑淨派」等等。有以地分者﹕如北七眞派﹐索五祖派﹐陸潛虛之東派﹐李涵虛之西派等等。然此種分派﹐對子女丹訣﹐頗不適用。且爲教相之分派﹐而非科學之分派。愚意認爲女丹訣之派別﹐不以人分﹐不以地分﹐當以法分﹐庶有研究之興味﹐而便學者之參求。

今試列如下﹕

一﹑中條老姆派

北派下手﹐先煉劍術。有「法劍」與「道劍」二種作用。其源流略見於《呂祖全書》。現代道門中﹐傳有劍術內煉歌訣兩首﹐尙可窺見一斑。因其煉法甚不易﹐故今世很少有人能得成就者。但此種法門﹐在仙道中可以自咸一派。吾等研究派別者﹐不能不承認之。﹝中條山在山西永濟縣﹞

二﹑丹陽諶姆派

此派重在天元神丹之修煉與服食﹐並符咒﹑籙召等事。丹陽乃地名﹐諶姆乃人名。晉吳猛本爲許遜之師﹐後許遜盡得諶姆之傳﹐吳遵姆命﹐復師許。許眞君著《石函記》﹐吳眞君作《銅符鐵券文》﹐二書皆言天元神丹之事﹐卽諶姆所遺傳也。此二書乃丹法中之上乘。世間學道者﹐羣畏其難﹐不敢嘗試。自明朝張三丰﹐沈萬三兩君而後﹐殊乏知音。

三﹐南嶽魏夫人派

此派重在「精思」﹐「存想」﹐奉《黃庭徑》爲正宗。《黃庭徑》自魏夫人傳出以後﹐歷代女眞依之修煉者頗多。如魯妙典﹑崔少玄﹑薛玄同等皆是。拙著《黃庭經講義》﹐稍具一鱗半爪﹐得暇請稍稍寓目。

四﹐謝自然仙姑派

此派從「辟穀」「服气」入手﹐當以《中黃經》爲必讀﹐後再參考諸家气訣﹐並各種辟穀休糧之方。年靑體健者﹐可以適用。年長體弱者﹐專習此法﹐恐不相宜。謝自然以十餘歲童女身﹐卽已學道﹐古今能有幾人哉﹖

五﹑曹文逸眞人派

此派從「淸心寡欲」﹐「神不外馳」﹐「專气致柔」﹐「元和內運」下手﹐自始至終﹐不用別法﹐至簡至易。詳見《揚善半月刊》第七十七期之「靈源大道歌」。

六﹑孫不二元君派

此派卽太陰煉形法。先從「斬赤龍」下手﹐乃正式的女子修煉工夫。詳見拙著《孫不二女丹詩注》。

以上六派﹐將自魏晉以來一千七百年間﹐女功修煉法門﹐槪括已盡。其各派本身之利獘得失﹐並彼派與此派難易優劣之比較﹐𨿽爲學者所應知﹐而非今日之急務﹐暫從緩說。此外如「調和巽艮」﹐夏姬有「養陰」之方﹐「肌肉充盈」﹐飛燕有「內視」之術。以及「房中祕訣」﹐「素女遺經」﹐此皆「言不雅馴」﹐「事多隱曲」﹐未便公開討論矣。

再論女子修煉與年齡之關系。《素問》上古天眞論云「黃帝曰﹕『人年老而無子者﹐材力盡耶﹖將天數然也。』歧伯曰﹕『女子七歲腎气盛﹐齒更發長﹐二七而天癸至﹐任脈通﹐太衝脈盛﹐月事以時下﹐故有子。三七腎气平均﹐故眞牙生而長極。四七筋骨堅﹐發長極﹐身體盛壯。五七陽明脈衰﹐面始焦﹐發始墮。六七三陽脈衰於上﹐面皆焦﹐發始白。七七任脈虛﹐太衝脈衰少﹐天癸竭。地道不通﹐故形壞而無子也。』﹝以上言人身之常理﹞帝曰曰﹕『有其年已老而有子者何也』歧伯曰曰﹕『此其天壽過度﹐气脈常通﹐而腎气有餘也。』﹝此言生理之變例﹞帝曰曰﹕『夫道者年皆百數﹐能有子乎』歧伯曰曰﹕『夫道者能卻老而全形﹐身年𨿽壽﹐能生子也。』﹝此言修道之人能挽回造化﹞」。

據《素問》之論﹐似專指生子而言。然順則成人﹐逆則成仙﹐本無二理﹐惟視其作用何如耳。

故女子修仙﹐亦因年齡之老少而大有差別﹕

一﹑童女修煉

此指十餘歲女子尙未行經者而言。此時身中元气充滿﹐渾淪無間﹐精神專一﹐嗜欲未開。若其生有夙慧﹐能從事於道﹐其成就甚易﹐較之年長者快捷數倍。蓋童女修煉﹐可免去築基一段工夫﹐直截從辟穀服气人手﹐或從淸靜無爲安神靜坐入手﹐如謝自然之類是也。

二﹑少童修煉

此指十四五歲至二十餘歲﹐已有月經﹐尙未破體之女子而言。此時宜用法先將月經煉斷﹐復還童女之狀﹐再做以後之工夫。

三﹑中女修煉

此指二十二歲至三十五歲﹑未曾婚配之女子而言。人身生理已達盛極將衰之際。此時經期有調者﹐有不調者﹐有按時者﹐有不按時者。有帶者﹐有崩者。有雜以他種病癥﹐懊惱難言者﹐必先用醫家並衛生家之法﹐去其鬱悶﹐和其气血﹐暢其精神﹐而後工夫方有效驗。較之少女﹐則又難矣。

四﹑長女修煉

此指三十五歲至四十九歲﹐守貞來嫁之女子而言。此時天癸將絕﹐身中生气﹐日見衰弱﹐𨿽終身未出嫁﹐然其形體之虧損﹐較之已出嫁者無異。亦猶男子終身不娶妻﹐而仍不免於衰老者﹐其理正復相同。故修煉下手第一要義﹐當培補身中之虧損﹐不必急於「斬赤龍」也。

五﹑老陰修煉

此指四十九歲以後﹐直至六七十歲之女子而言。此時月經已絕﹐必須日日做工夫﹐采取造化之生气﹐以培補自己身中之生气﹐使月經漸漸之復行﹐如中年人一樣。然後再默運玄功﹐漸漸煉之使無﹐如童女一樣﹐此時骨髓堅實﹐气血調和﹐顏色紅潤﹐聲音柔脆﹐白髮變黑﹐落齒重生﹐名曰返老還童。此種工夫﹐有時需二三十年﹐方能做得完畢。﹝八卦中﹐兌爲少女﹑離爲中女﹑巽爲畏女﹐坤爲老陰。﹞

六﹑少婦修煉

此指十六七歲至二十六七歲已出嫁之女子而言。此時情竇正開﹐欲念方盛﹐夫妻之恩愛纏綿﹐家庭之束縛尢甚。對於修煉一事﹐極不相宜。縱女子方面有志修煉﹐而男子方面必生阻力。貧家婦不必富矣。若彼上無翁姑﹐下無兒女﹐而又家富身閒者﹐𨿽其夫不願斷絕人事﹐苟其妻有堅忍之力﹐又得眞傳者﹐亦可於頰行之時﹐暗施逆行之術。旣不妨子人事﹐又有濟子仙道。一時縱不能超脫凡俗﹐亦必能永駐華顏矣。但「斬龍工夫」未做好者﹐不足以語此。

七﹑中婦倍煉

此指二十六七歲至四十六七歲﹐已出嫁之中年女子而言。此時有家事之勞心﹐兒女之系念﹐更談不到修煉二字。其夫若再反對者﹐則絕無希望﹐若夫與妻同志者﹐則互約免除人事﹐各做工夫﹐有小兒須哺乳者﹐必須另雇乳母﹐或用代乳粉及半乳等餵之﹐不可以己乳飼兒﹐以致妨害工夫之進步。

八﹐孀婦修煉

已嫁而寡﹐無子女﹐戎有子女已能自立者﹐此時正好踏入修煉之途﹐以消遣後半生孤寂之歲月。舊禮教時代﹐寡婦爲名譽攸關﹐必須守節﹐民國以來﹐守節之風﹐𨿽已被打倒﹐然再嫁之婦﹐終不免爲人所輕視。何如專門研究仙學﹐使精神有寄托之鄕﹐肉體有健康之樂。能成固美﹐縱不能成﹐亦可獲良好之結果﹐決不至於心力虛擲。入手工夫﹐與未出嫁者大同小異。

以上所述﹐凡女子修煉之途徑﹐大槪粗具。是皆前人所未嘗顯言者。圓頓今日爲君言之。蓋與二十年前﹐爲呂碧城女土作《女丹詩注》﹐同一用意心呂女士後來不知何故﹐又歸人佛門。來世未卜如何﹐竊恐彼身已不欲向今生度矣。

𨿽然﹐《孫不二女丹詩注》一書若當年無此一段因緣﹐至今未必遂能脫稿。目前海內外得見此書者﹐不下兩千數百人。﹝《女丹詩注》﹐先登《揚善刊》﹐每期送出二千份。後刻木版﹐印單行本﹐又銷出數百部。﹞於中總有幾人﹐因此書而得度者﹐追根窮底﹐則當年請求作注之人不爲無功。何況三十六問一出﹐對於女子修煉法門﹐又進一步。閱者獲益當更多矣。未能度己﹐已先度人﹐呂女士聞之﹐諒必引爲快慰也﹗

圓頓所期待於君者﹐尢甚於呂。呂之功﹐僅能利人。君今日宜求人己兩利﹐更爲圓滿。上乘修煉法門﹐總以今生成就爲要務﹐切不可因循懈惰﹐放棄現實﹐而懸想來世之空花﹐是則愚衷所切望者也。

前次彜珠回鄕﹐藉悉君意急欲下手實行﹐豈不甚善﹖然而理法之精微﹐難形於筆墨。他日機緣輳合﹐容俟劃分段落﹐當面傾談。先此奉答﹐並頌診安。

圓頓復上

《樂育堂語錄》女丹指要

黃元吉先生著作

一﹑淑端守節孤苦﹐願修大道﹐眞乃不凡之女流﹐吾甚憐之﹐且深贊之。要之學道無他﹐只是一个洗心滌慮﹐虛其心以爲基﹐虛則靈﹐靈則眞心見焉﹐元性生焉﹐此卽明心見性之一端也﹐總要知得明心見性﹐不是大難之事。

人能一念返還丹田之中﹐用意了照﹐始初動念﹐卽心矣。明則明此﹐別無明也。未動念之前﹐一片空明﹐虛虛渾渾﹐了無物事﹐此卽性也。見者見此﹐別無見也﹐果能明心見性如此﹐此卽於羣陰凝閉之時﹐忽然一陽初動﹐瞥地回光﹐卽古人謂冬至陽生﹐夜半活子時至之一候也。我於是回光返照於乳房﹐是爲水源至淸﹐可以煉神仙上藥﹐始之以卻病延年﹐終之以成聖作眞﹐要無非此一候爲之基也。

然吾說此法極高﹐猶恐婦女難會﹐再示淺淺之學﹐下手之時﹐身要正正當當坐定﹐要安安閒閒靜鎭﹐務要自勤自勉﹐想天下事無一件是我之眞實受用﹐不但兒女夫妻﹐轉眼成空﹐究竟如旅宿之客﹐終夜而別﹐各自東西﹐爾爲爾﹐我爲我﹐兩下分張﹐卽血肉之軀﹐一旦眼光落面﹐气息無存﹐此身已成糞土﹐所存者只此心性耳。

平日修煉得好﹐一片淸機﹐了了靈靈﹐絕無昏沈﹐卽升天堂矣﹐及至轉世投生﹐我心如此其明﹐性如此其靈﹐又誰肯墮入牛馬之羣﹐此可見心性養得好者﹐千萬世俱有受用也﹐且明明白白﹐誰肯就貧賤苦惱之家而投胎﹐必擇其好者而生之﹐此理也﹐亦情也。若未曾修煉之人﹐一旦身死﹐心中懵懵懂懂﹐眞猶瞎子亂鉆﹐不擇坡坎險阻﹐其投生也﹐如有冤債牽纏﹐不入三途六道﹐卽墮貧苦之家﹐此勢所必然也。

二﹑賢貞等有心斯道﹐邇來閱歷險阻艱難﹐塵情諒已知是幻化﹐不肯容心再戀﹐吾師勸爾等人間富貴恩愛﹐縱多亦不過五六十年﹐終要分離﹐又何如道修於身﹐享受億萬年而不滅也﹐趁此看破紅塵﹐打開孽网﹐用力一步跳出。

日夜惟有觀照乳房之中﹐數出入之息﹐一上一下﹐任其天然自在﹐其呼而出也﹐上不至衝動頭目﹐其吸而入也﹐下不至衝於水府﹐一聽緩緩而行﹐悠揚自得﹐或百或千﹐任其所之﹐不可記憶﹐惟是凝神於乳房﹐調息於乳房﹐順其一出一入之常﹐得矣。

《全眞文集》祖師贈言女修

馬丹陽祖師

贈馬姑姑

玉女瑤仙佩玉瓢﹐芰荷香裏弄風飆﹐西江月內采芝苗。

九轉功成長壽樂﹐三田寶結恣逍遙﹐迎仙客去上靑霄。

贈孫姑

奉勸孫姑修大道﹐時時只把心田掃﹔殺了三尸並六耗﹐無煩惱﹐常淸常淨知玄奧。

休問異名鑪與竈﹐沖和上下通顚倒﹔鉛汞自然成至寶﹐非常好﹐霞光簇捧歸蓬島。

贈眾女姑

女姑聽﹐女姑聽﹐學取麻姑至淨淸﹐依她妙善行。

莫惺惺﹐莫惺惺﹐外做憨癡內自靈﹐功成赴玉京。

贈馬姑姑

玉女瑤仙佩玉瓢﹐芰荷香裏弄風飆﹐西江月內采芝苗。

九轉功成長壽樂﹐三田寶結恣逍遙﹐迎仙客去上靑霄。

贈洞云散人陳姑

淸淸淨淨﹐搜獲玄玄﹐觀天可認根源。敷布參羅﹐萬象日月相傳。

仿效女媧手段﹐撮虛無﹑五色新鮮。下火煉﹐大功成了了﹐無缺無圓。

得一淸寧人地。無爲作﹐自然永永綿綿。杳杳冥冥﹐娠懷產个胎仙﹐

便是本來面目﹐更明知﹑無口能言。憑時節﹐有金童來報﹐得去朝元。

贈零口楊悟一

楊姑悟道﹐猛烈難比﹐便把鏡樓摔碎。識破皮囊臭腐﹐誓不梳洗。

一志蓬頭垢面﹐便披蓑﹑策杖頂笠。絕聰慧﹐戒無明業火﹐自常銼銳。

斷制男兒何似﹖比追魂取魄﹑索命活鬼。富貴榮華棄盡﹐更不畱意。

常守常淸常靜﹐處無爲﹑自然之理。功行滿﹐向十洲三島﹐占个仙位。

贈小胡村李姑

姑姑修煉﹐聽予重告﹐先要斷除煩惱。擒捉心猿意馬﹐休使返倒。

如司男兒決烈﹐莫躊躇﹐更休艸艸。速下手﹐仗十分苦志﹐免參閻老。

萬種塵緣一削﹐得眞歡眞樂﹐漸通玄奧。密護無爲淸靜﹐自然之道。

應物眞常幽閒﹐气神相結﹑成丹寶。功行滿﹐跨祥雲﹐歸云三島。

寄長安王姑

奇哉慧劍﹐無影無形﹐純鋼斬鐵截釘。劈碎恩山﹐斫斷愛欲塵情。

剿除三尸六賊﹐不須彈﹐神鬼皆驚。常把握﹐鎭龜蛇二物﹐足下安寧。

此劍人人皆有﹐但專心向道﹐自顯功能。更以常淸常靜﹐滌刃光明。

自然通玄通妙﹐又何愁﹖性不靈靈。功行滿﹐也須當﹐攜云蓬瀛。

贈涇陽縣二女姑

奇哉至理﹐常淨常淸﹐易知易曉難行。要做神仙﹐須索認此爲憑。

休別搜玄搜妙﹐便澄心遣欲忘情。無染著﹐更無憎無愛﹐無競無爭。

悟後觸來不動﹐覺無中尺地﹐悉皆歸寧。日月同官﹐晝夜團聚光明。

不神而神顯現﹐駕祥雲﹐奔赴蓬瀛。朝玉帝﹐顯眞功﹐淸淨道成。

贈長安吉祥散人王姑

死生事緊﹐懸甚兒孫﹖怡然跳出家門。物外逍遙﹐住个無事閒軒。

常常澄心絕慮﹐便名爲﹑捉馬擒猿。塵念斷﹐惺惺灑灑﹐自悟玄言。

至妙精微去處﹐在風鄰月伴﹐兩腳云根。寂靜方知洞裏﹐別是乾坤。

性命豈由天地﹐遮靈明﹑返本還元。歸蓬島﹐更無生無滅常存。

贈零口通明散人害風魏姑

身爲女子﹐志似男兒﹐悟來跳出門兒。道上搜尋﹐戀其美女嬌兒。

性似孤云野鶴﹐世塵緣﹑不惹些兒。眞脫灑﹐便堪稱比个﹑大丈夫兒。

認正本來淸淨﹐農何須謂認﹑虎兒龍兒﹖也不整理﹐離坎奼女嬰兒。

無爲大功成就﹐產一个﹑無相人兒。陽純了﹐便得與﹐太上做兒。

贈眾女姑

嫌風怕日﹐愛惜容儀﹐畫堂深處相宜。對鏡梳妝﹐整頓金縷羅衣。

因聞風仙蟬蛻﹐慕眞修﹐決烈無疑。棄華麗﹐便蓬頭垢面﹐布素歸依。

昔日靈根受病﹐知今卻須當﹑下手親醫。搬運身中日月﹐直接天涯。

自然木金成寶﹐現神珠﹐晃曜淸沂。方知道﹐這些兒﹐不可思議。

贈魯姑

一衝霄漢慧燈明﹐八卦祥煙靄靄生。九轉金丹成玉性﹐十州瓊路坦然行。

贈松溪散人薛姑

修行大忌好奢華﹐打破般般煉麥麻。返覆陰陽通造化﹐自然鑪結大丹砂。

贈柴姑

無爲無作大修行﹐意淨心淸放慧燈。照透九關通出入﹐昆侖山上得升騰。

贈霜溪散人顏姑

一心入道不回還﹐八味瓊漿漑大丹。九曜合和眞玉性﹐十分功滿赴仙壇。

贈鄠縣劉姑

生一粒腹中畱﹐訣親傳化俗流。火相生全性命﹐通性顯稱仙劉。

和坊州曹解元妻無爲散人賈無二韻

火同宮兩交錯﹐就月將顯光爍。道悟眞塵屏卻﹐時定不沈沙漠。

贈鄠城縣老張姑洎眾女姑

異人爲作異於人﹐斡運三奇與六辛。玉樹常榮常是漑﹐瓊華不謝不關春。

贈鄠縣王姑曁眾女姑

優遊恬淡養眞人﹐不須酒肉與葷辛。醍醐三盞千秋歲﹐蟠桃一顆萬年春。

贈戶縣趙姑曁眾女姑

無爲淸淨煉丹人﹐免受紅塵萬萬辛。玄園種成無漏果﹐水鄕枯盡沒殘春。

王重陽祖師

張姑求問

九葉金花永展舒﹐八渠瓊水任相於。七門得得俱通達﹐四象明明總寂虛。

一粒神丹歸正路﹐二條銀綫結元初。光輝燦爛知分付﹐果證無餘藥有餘。

贈孫二姑

二姑乃馬鈺室家﹐先生兩次以梨剖與夫妻分食之﹐意欲俱化也。鈺從化一年許﹐孫氏亦出家奉道。

分梨十化是前年﹐天與佳時主自然。爲甚當時不出離﹐元來直待結金蓮。

贈孫姑

二婆猶自戀家業﹐家業誰知壞了錢。若是居家常似舊﹐馬公無份做神仙。

贈孫姑

在家只是二婆呼﹐出得家緣沒火鑪。若會修行成鍛煉﹐教人永永喚仙姑。

卜算子焦姑求

聽聞闡戶。滅虫亡﹐鑪竈堪安固。粹常純空外覷﹐徹淸淸﹐寂靜無思慮。頻忘按住﹐結金丹﹐透入明堂所。斧長施鋼劍鋒﹐薦眞元﹐直趂蓬萊路。

譚處端祖師

贈楊姑

投玄八十道姑楊﹐一朵瓊花秋後芳。玉盞滿添淸淨水﹐金鑪須爇慧靈香。

如今已獲將來福﹐從此何疑過去殃。寂湛虛堂無掛礙﹐自然寶鼎現霞光。

贈王三校尉宅三姑姑

欲做俗中修煉﹐先滅人我分辯。柔弱守淸貧﹐堅忐始終無變。眞善﹐眞善﹐損己利他方便。

王處一祖師

按察使夫人患病求痊

天生天長順天修﹐不論塵寰俗骨骰﹐四假豈能朝鳳闕﹖三尸那得赴瀛州﹖

悟眞內照忘新觸﹐返本灰心滅舊憂﹐無色眞空超彼岸﹐穩乘自在大神舟。

贈濰州觀主太夫人

有誰遭遇活神仙﹐的養靈明透碧天﹐玉藏抽添眞水火﹐瑤宮凝結瑞雲煙。

形神俱妙人難會﹐空色都除理怎傳﹐四海回光齊奉教﹐自然功德滿三千。

寄呈母親

子母修眞同出家﹐體天法道作生涯﹐化緣處處神明助﹐勸善重重福壽加。

俗眷恩情都不論﹐玄門道德永無差﹐內靈升化投眞遲﹐異日功成蓬島誇。

公姑問修行

公姑皆說道心濃﹐不可奢華謾落空﹐且悟眞修忘彼我﹐勿令外覓走西東。

气神欲得朝元海﹐猿馬須教鎖絳宮﹐統攝羣魔無障礙﹐逍遙自在了仙功。

黃縣女冠劉志妙問日用

搜詳日用苦精研﹐觸目回光百行全﹐損己煉眞弘大道﹐前程自可滅諸愆。

贈福山仁壽保柳枯

今古眞慈設大功﹐三天始遇信匆匆﹐欣榮漸漸通玄妙﹐得一方知道合同。

福山姜姑問修煉

學道猶如火煉金﹐眞金煉出紫光深﹐玄宮運用身三寶﹐一顆圓明了古今。

隨姑問心王

心是諸塵大法王﹐莫教顚倒逐飄蕩﹐自然內外眞空結﹐卻返蓬萊認故鄕。

寄雲中錄並此一絕獻金紫夫人

淸音妙行無私曲﹐滴水之恩難忘足﹐密向仙宮遷紫陌﹐姓名預備雲中錄。

按察使夫人因疾求教

古今生育道之常﹐爭柰人皆背此方﹐不惜本來淸淨主﹐色身那復得安康。

贈修眞堂女眾

無論老幼作眞修﹐各闡淸閒到岸舟﹐光滿十方離苦厄﹐永居天外最風流。

贈萊陽高姑

心是菩提大法王﹐莫成顚倒逐波忙﹐自然一點靈空結﹐卻返蓬萊入故鄕。

棣州張姑求教

生大道﹐自然香。有眞師﹐細校量。路上通﹐仙信息。灰方得﹐性舒長。

《二懶心話》女丹部分

﹝謝按﹕此編所講用目存忘進火一訣﹐實乃丹經未泄之祕。先存後忘﹐存於」某處「﹐卽忘於」某處「﹐自然眞火生於」某處「。眞火生﹐則陰濁病气自化。但需橐龠開通﹐行之方不妄。其法﹐先以意注某處而止心﹐止而至於柔﹐柔而至於放﹐放而至於忘﹐忘而又忘﹐則眞火如燃矣。﹞

序

斯二子不知何許人﹐亦不詳其姓氏。閱其心話﹐殆養生家而將從事於南宮者。余見而錄之﹐喜其言淺而深﹑粗而精﹐其間命意﹐似有所向﹐殆又非頑隱一流﹐趣味與余不二。爰去其不經﹐而存其常說﹐名之曰《二懶心話》。蓋以其一號懶翁﹐一號大懶。按其懶字﹐從心不從女﹐是有取夫賴心而學之義焉﹐是殆蘇懶翁之流亞也。蓋能從事夫天心道心者。嘉慶戊寅之十一月望日小艮肅錄並識。

萍逢

君寄天南﹐我寄地北﹐今秋乍會﹐歡若平生﹐緣矣哉﹗君師李赤腳﹐我師太虛翁﹐無緣而緣﹐二師之所默致合也。君近交城北公﹐城北爲石照山人付法傳道士。君所未知也﹐其師祖金懷懷王而淸楚名者﹐又爲君之師祖﹐則君師赤翁﹐乃我石照山人之同硯兄也。金杯懷﹐余嘗師之﹐乃因太虛翁得師之者﹐我與君本有堂昆季也﹐一見水乳﹐宗同而事一﹐其趣味自相投矣﹐城北公示君何道﹖

二懶心話

曰﹕某所聞﹐惟識玄關一竅﹑心腎交媾而已。

曰﹕玄關一竅開否﹐識之不難。開之有道﹐使此關尙未開也﹐我不知君如何交媾焉。曰﹕願受教﹐曰﹕本是一家﹐豈容漠視。第今猶是萍蓬﹐他日共析玄奧也可。

善問

大懶曰﹕古云玄機在目﹐我願究竟其微妙。

懶翁肅然起曰﹕善哉問﹗人身徧體屬陰﹐賴以化陰還陽者﹐兩目也。此卽入道第一口訣﹐君旣知之﹐從此用以內照﹐則頭頭是道﹐玄關可望開矣。

曰﹕內照從何下手﹖

曰﹕冥爾目﹐調息片時。覺息調矣﹐始以意凝神於腦﹐﹝謝按﹕此乃循序漸近之統稱。功修淺者﹐可行梵天伊字訣﹐再用神意籠罩整个頭部表層﹐而以山根爲根。功修深者﹐可入於腦內﹐再深者﹐內外合一﹐五官渾同。﹞以目光微向巓頂一看﹐覺有微明如黑夜月色然﹔隨卽用意﹐引此光映泥丸﹐﹝謝按﹕此卽引頂門上之生合我神意﹐所謂意珠﹐天罡人鎭也﹐詳說見」泄天機「。﹞待得腦中光滿而頭若水晶然﹝此卽洗髓法也。﹞﹐久之﹐乃引此明由重樓達絳宮﹐存之片響﹐覺我絳宮純白﹝此卽洗心法也﹞﹔隨以意引到中黃﹐亦如上法存之﹐覺中黃純白﹝此卽淨土法也﹞﹔其光明自覺隨气下降﹐又覺下田漸漸寬闊而更幽深焉﹝此卽淨海法也﹞。內照至此﹐愈久愈明而愈寬愈廣﹐久之又久﹐覺有气動於中﹝此卽龍從海底現也﹞。我則一念淸虛﹐微以意引目光從海底兜照後去﹐未幾﹐覺此光明已透尾閭﹝此卽虎從水底翻也﹞﹔漸漸有光自下升上﹝此卽黃河水逆流也﹞﹐竟透達巓﹝此卽還精補腦法也﹞。我於斯時﹐用首尾照顧法。其法惟何﹖我之兩目光存在半天空﹐如日如月下照巓頂﹐直透三關﹐照至極深海底﹝此卽聖日聖月照耀金庭之訣﹞﹐幾若現有一輪月影﹐沈於海底﹐與上半天空月輪上下相映﹝此卽水在長江月在天之訣﹞。我於斯際﹐萬籟皆空﹐惟用一意﹑上衝下透﹐並行不悖之訣。行之久久﹐覺此淸光上透九霄﹐下破九淵。斯時我身已不覺有焉。內照之入手如此﹐吁﹗說時容易﹐行時難也。曰﹕某𨿽不敏﹐請事斯語。﹝謝按﹕此內照法實丹經未泄之祕﹐其法重在自然﹐下手之初﹐先要心虛心靜﹐此爲關鍵﹗此卽」三觀「功法之初層功夫。首先之調息亦爲要著。如將此法與心息相依結合行之﹐則爲無上乘大法。﹞

善疑

一日相敍﹐旣散復至﹐曰﹕余此去從事內照﹐繼事無相﹐未幾而心地淸朗﹐漸覺下部忽然若失﹐覺無邊際﹐深亦莫測。是從內拓加功﹐許久﹐念寂至篤﹐乃現此景。惟覺徧體沖和﹐已而並此景象亦置之度外﹐惟覺呼吸之气無﹐而下部騰騰气熱﹔忽於極熱之際﹐得有幾縷涼气﹐或自胸腹下降﹐或自腑後脊前流下﹐溯洄於男根左右﹐若有走泄之機﹐恐非妙境﹝此正妙境﹞﹐中道而止﹝若止﹐不加火而煉﹐則有獘﹞。出而肅叩焉。

懶翁曰﹕善哉疑也。此下部陰精﹐遇炁而化﹝此陰精﹐卽上所說幾縷涼气四邊流下者是也﹞﹐眞炁力微﹐化而失煉﹝不能大熱者﹐眞炁微﹐故眞炁卽眞火﹞﹐則與凡气合﹝凡气卽凡火﹐此際凡火﹐相火也﹞﹐將成交感之精﹐不進陽火﹝閉息存思卽名進陽火也﹞﹐此物必將奪關而出。法惟有凝神集炁於海底﹐以兩目光推而蕩之﹐如轉磨然。我於此際﹐此心愈加寧靜﹐則呼吸气停﹐而眞炁得注畱下部﹝此眞是進陽火之大祕訣﹞﹐下部斯得熱如鼎沸﹝沸者﹐火水開貌﹞﹐而陰精化气。﹝謝按﹕此段功訣首重雙目神光與閉息﹐次則忘形於虛﹐故凡火去而眞火生。故行者性功未純﹐上部功夫未至純熟﹐行此功法時﹐不能做到忘形息機﹐則易生欲念﹐生欲念﹐則精不化气﹐反成濁液而泄出﹐愼之愼之﹗﹞隨炁後攻﹐穿尾閭﹐升至泥丸﹐化爲眞液﹝此之謂還精補腦之實據﹞﹐下降重樓﹐潤絳宮﹝此名後天甘露﹐乃是化血之物﹞﹐﹝謝按﹕其無形之淸者歸入泥丸中黃﹐其濁者歸入絳宮與下丹田。﹞從心後脊前﹐分達兩腎﹝此時甘露已變紅色﹐化成血矣﹞。我則以兩目光降送至腎﹐左右分旋﹐急旋急轉﹐便熱如火﹝所以煉血化精也﹞﹐由兩腎熱至臍輪﹝所以煉凡返眞﹑煉气返炁之訣也﹞。此一熱也﹐須比前倍熱數倍﹐斯此物由眞精化而爲炁矣。從此不住手﹝斷不可稍住也﹞﹐其熱復降至海底﹐而仍行其存注之功﹝此爲要囑﹞﹐則如前云之陰精﹝此所必有且必多者﹐要煉到周身純陽之後方無矣﹞又得化气而後升矣。煉陰還陽之訣不外乎此﹐其效驗可時見﹝間斷則難見﹐故戒間斷也﹞﹔而要妙在能恆久焉﹝切囑切囑﹞。故能循環無間﹑日行時作﹝必要如此如此方是﹞﹐何愁不如前賢所許計月而成者哉﹝是可必可必無疑者也﹞﹗﹝謝按﹕行上段功訣﹐非易事也﹗不如先開通橐龠﹐眞息形成﹐再行之﹐方易於把持。此法適於中老年人。﹞

大懶曰﹕君之言然也﹐某請從事焉﹐然某聞之法﹐從心後分降兩腎云云者﹐女子之修訣如是也。蓋女子以血爲本﹐故其玄關一竅開自絳闕﹐以其修訣﹐加摩於兩乳中間﹐名曰乳溪﹐揉摩至百至千﹐則胸間火熱﹐惟覺气悶﹐且有板木之景之象﹐其血生始旺﹐法惟以意退入心後脊前﹐分注兩腎。若如男子﹐一直從心降腹﹐則有血崩之虞﹝謝按﹕此爲丹經未泄之祕﹗﹞﹝此一問乃大懶太夫人正行內修之功﹐懶翁爲之陳說於平時者﹐故復有此問﹐此是女子修丹要訣﹞故作用﹐洵如君言。今君所述﹐乃气也﹐气升於腦﹐返化爲液﹐斯已奇矣。旣已化液﹐則直下下田何礙﹖而必欲如女子降至絳闕﹐退而後達﹐由兩腎轉上臍輪﹐方始化炁﹣﹣斯理未明。況炁與气一物也﹐性皆屬火﹐不過有先天後天之名耳﹗今聞君論﹐疑竇四開﹐莫自塞焉﹐願爲開示。

懶翁曰﹕善哉斯問﹐君眞可稱善疑者矣。我所言半聞諸師﹑半得諸書者﹐今爲略述其槪也可。曰﹕願聆奧旨。曰﹕男子之陽在腹﹐女子之陽在背﹐此乃天地自然不易之理。我之所言陰精者﹐其形似精而非精﹐乃飲食所化之液﹐未經化血﹐流滯於百竅之間﹐乃成痰類﹐停滯中焦則成飲證﹐流注膀胱則成滑液。我之一身三百骨節之縫﹑八萬四千毫竅之內﹐不乏此品盤踞期間﹐外邪乘隙入﹐與此品朋比爲姦﹐爲害非細。今因我眞炁周烘﹐斯物融活﹐隨气護炁流注下田﹐其性陰寒。故其流注也機趣惟涼。然使積而不之化﹐則又必化火而出﹐世人認爲流火癥﹐亦此品也。故凡我於坐際﹐每逢眞炁流行﹐則覺有颼颼涼气自內而出﹐亦此品化而出之功效也﹐故我於此品流注下田之候﹐須必大加眞火以煆之﹝此皆至要訣也﹞﹐則此品成如雲气然﹐隨夫眞炁由後上升﹐達至巓頂﹔一聚一凝﹐便成眞液﹐如雨如露﹐由鼻孔處滴下口際﹝此凡甘露也﹞﹐潤至絳宮﹝到此須存多存一存﹞﹔又得心火一烘﹐便化成血。故須從心後脊前分降兩腎﹐一經煆煉﹐隨炁注臍﹐又經大煉﹐斯可成炁﹐此是一定之气化﹐不分男女者也。

夫人孰不飲食﹐則飲食所化之液無日不有﹐苟昧由心一煉之訣﹐鮮不因而致病﹐是以十人九多痰。修持者每患遺泄﹐世人不悟﹐委之有念﹑或委之心腎不交﹑或委之克化不濟﹐皆非也。是皆不知從心一存其气﹐則其津液橫流﹑積化成痰﹑流注下出﹔故有彊而澀之﹐變成外癥﹐發爲疽毒﹐是又化火而出也。其流獘也握發難數﹐我故詳爲申說之。﹝謝按﹕此理此法﹐其它丹書未曾提過﹐實至祕法訣﹐行修之人每患遺泄之病﹐固是性功不純﹐而此飲食之泥液竄聯外侮﹐內結欲性﹐朋比爲姦﹐居中鬧事﹐亦屬一因﹐故修行之人飲食應以淸談爲主﹐煉此後天津液﹐應達內呼吸層次﹐或內照功夫純粹。﹞

若夫所謂眞精者﹐渾而體之則有﹐握而取之則無。至如交感之精﹐尙是气化之物﹐故有形色焉﹔而其來自內﹐故能生育焉。若此飲食之液﹐其來自外﹐不經心煉﹐血尙未化﹐不過形似精耳﹐焉能生育﹖原非至寶﹐偶而遺泄﹐亦何足恨﹐因而憂鬱焉﹗煩燥焉﹗不亦惑乎﹗與其服藥以澀之﹐不如如我言而煉之﹐此之謂釜底抽薪。我於此節津津言之者﹐以此一品𨿽是凡物﹐如法一煉﹐便成陰气﹐到腦降心﹐便可化血﹐已是寶物。再降至腎﹐升煉於臍﹐得土﹝謝按﹔土者﹐眞意眞息也﹞一和﹐遂與眞炁無二無別﹐居然至寶云爾。

大懶﹗先天爲陽﹐後天爲陰﹐我輩修持﹐無非煉陰還陽之道。其訣不外乎忘形以養气﹐忘气以養神﹐忘神以養虛。其所以必造夫」忘「字境者﹐以所聚之精之气之神﹐皆得咸屬先天﹐始爲無獘。況所重在身常受煉﹐其用惟火﹐火足則昌﹑火衰則敗﹐不忘則不聚﹐能忘火乃足﹐是乃修眞之至要訣也。﹝謝按﹕忘者﹐乃有」物「而忘﹐非空空之忘﹐故曰先存後忘﹐存者﹐存神也。﹞大懶識之。

曰﹕敢不惟命是聽乎。已而大懶又問曰﹕某聞之﹐心有三﹐何謂也﹖

曰﹕然。曰天心﹐曰地心﹑曰人心﹐其實惟一。經不云乎」心爲神明之府﹐變化之道由焉。「蓋人一身鹹秉心气而行而止者﹐猶魚之處夫水也。古人云」一身之實處﹐地也﹔一身之虛處﹐天也﹔屈之伸之﹑語言視聽﹐人也。「又曰﹕」天之心居腦﹐地之心居腹﹐人之心居絳宮。絳宮之心塊然而虛靈不昧﹐是一物而含三有焉。「蓋其居腦居腹之心無形無質﹐乃卽塊然居中﹐形如垂蓮者之靈﹑之炁之上透下注而誠存者也﹐我故曰其實惟一。﹝謝按﹕通過人心方能顯現天心﹑地心之妙用﹐故知有天心﹑地心也﹐天心地心寄於人心而顯其妙用。否則﹐無人心﹐則不知有天心地心矣﹐故曰三心實一也。於高層次丹修而言﹐所謂人心﹐卽眞意也。﹞

懶翁曰﹕大懶識之﹐意者﹐心之所發也﹐心無聲臭者﹐念動而發﹐是名曰意。念也者﹐今心之謂﹐猶曰卽心是也。﹝謝按﹔念者﹐」現在心「也。﹞意也者﹐心之音也﹐謂其念頭已發動也。佛宗所稱觀世音者﹐此一聖號﹐乃治身治心之一大祕訣也﹐宜細味之﹐我按佛經﹐世字卽作身字解﹐猶言詳省我一身中動靜气機勿入於邪之義也。呂祖有言曰﹕」大道教人先止念﹐念頭不止亦徒然。「又曰﹕」不怕念起﹐只怕覺遲。「輕云子曰﹕」念頭未離腔子裏﹐除之大易﹔放而出之﹐除便稍難矣。「故古有曰﹕」念起卽除﹐神仙許汝「。大懶識之。

大懶笑而問曰﹕修仙之祕止於斯乎﹖某聞之有曰」修命不修性﹐修行第一病「﹐又曰」修性不修命﹐萬劫陰靈難入聖「﹐何謂也﹖

懶翁曰﹕噫﹗命無性不靈﹐性無命不呈﹐謂必性命雙修也。據我見﹐修得一分性﹐保得一分命﹐蓋以性命兩字不可分也。實以有時偏乎性而命在其中﹑偏乎命而性在其中﹐有如形影然得可分乎﹖第凡修道﹐先一我志﹐性功之始基也﹔惜身如玉﹐命功之始基也﹔從而進之﹐止念除妄﹐性功也﹔調息住息﹐運行升降﹐命功也。體而參之﹐念不止﹑息不調﹐妄不除﹐功不進也。凡夫調住運行升降及夫混合交結等功﹐總得於無思無慮之際而暢於萬籟皆空一塵不染之候也。我故曰﹕」修得一分性﹐保得一分命「。大懶以爲然否﹖

曰﹕然﹐君嘗試之矣﹐惟丹道謂身有四海﹕心曰血海﹐胃曰谷海﹐腎曰气海﹐腦曰髓海。其微妙未之悉﹐願爲開示。

曰﹕善哉問。人之一身﹐皆藉自然生炁﹐以生以成。惟胃一海﹐仰藉後天外來飲食﹐以消以化﹐補夫周身生之或缺﹐人人知之﹐無庸贅述。大懶﹐子明夫養生家立論﹐每先自冥心一層始﹐其故何也﹖誠以心爲血海﹐心涼則生血﹐心冥則心涼。夫冥心之訣﹐微以意引心气﹐退麗於夾脊之前﹐覺吾一身之溫气氤氳然歸護於絳宮前後左右上下中間。﹝謝按﹕此段功夫在於一」忘「字﹐功修不能達忘形之地步﹐則未見其利先受其害﹐而得煩燥血熱之癥﹐此時需退守夾脊一竅以沐浴退火。﹞如是﹐則凡溫溫然之生气﹐一近絳宮便有油然自化爲血﹐又自氤氳然達於肌絡之間。其至精者退後而降至兩腎﹐則赤灑灑者化而爲純精天一之气焉。大懶﹐子明夫養生家於未冥心前﹐如曰閉目乎﹖噫﹗其義玄﹑其旨精也。心之靈發竅於目﹐一也﹔兩目又藏有肝魂肺魄脾靈腎臟之精炁﹐二也﹔一冥心而目預之閉﹐則臟腑四肢內外生气自來朝會於絳闕﹐三也﹔且凡其來朝﹐生气自得﹐不期相化﹐而自化爲純血﹐其妙用亦在兩目﹐四也﹔更能使夫純血各隨其气﹐分布流潤於脈絡肌腠之間者﹐總因我兩目懸如日月﹐周照乎內內外外﹑高高下下﹑遠遠近近﹐一若有意﹐一若無意﹐似爲引導而不引導之故﹐﹝謝按﹕此卽一體同觀﹐內外混化之法初步功夫。﹞五也。君昔曰其機在目﹐卽此可信古人之言不我欺也。

懶翁曰﹕夫腎﹐水髒也﹐謂曰气海。君疑﹐善疑也。𨿽然﹐要知水髒之爲水髒﹐非謂膀胱之貯有濁水而云然也。乃吾身呼吸之气之所歸﹐純是後天而又有陰陽之別﹣﹣陽則名气﹐陰則名液。此二種也﹐不得我身太陽之火爲之烹煉﹐則此二物滯而不化﹐爲害非細﹐其變而爲病也﹐不勝數其名目焉。煉之之訣惟何﹖總不外乎用我兩目﹐導彼眞陽﹐存於海底。我則一念不雜﹐气機通暢﹐無內無外﹐不知其五臟焉﹑六腑焉﹑四肢焉﹑地天焉。惟時自省於海底﹐沈一紅日﹝此至要之訣也﹞﹐忘失卽須覺存﹐存卽事乎忘﹝妙哉如是行也﹞﹐失卽覺爲存﹐循環事之﹝此爲要囑﹞﹐則此一海泰定而無獘焉矣。大懶﹗修道如牛毛﹐成道如兔角﹐何哉﹖廢棄於此海一關﹐天下比比然也。君果有志焉﹐從而堅持之。持之不堅﹑堅之不恆﹐亦無益也﹝切戒切戒﹞。君其勉乎哉﹝千萬﹗千萬﹗切囑切囑﹗﹞﹗﹝謝按﹕此段指出海底一竅之至關重要。﹞

懶翁曰﹕大懶﹗君其識之﹐上所言𨿽示煉夫气海一關﹐其間景象多多也﹐不勝述也。千言萬語﹐三教經書﹑諸子百家﹐汗牛充棟﹐無非治心一法﹐大懶識之。好不足喜﹐歹不足憂﹐一切好好歹歹景象似眞而咸幻﹐有者心不可爲之動﹑念不可爲之搖﹑行不可爲之阻。其所現之象﹐總不外乎驚喜兩種﹐然其中變變幻幻每有出人意表者﹐總以不動爲宗﹐須明皆是魔幻﹐或是上眞遣來嘗試者。惟能不爲魔動﹐方是大丈夫本來面目。故凡遇夫魔擾﹐則宜益加堅定﹑益加勇猛爲是。大懶﹐大懶﹗我之所以大聲疾呼者﹐邪正不兩立﹐而魔道每並存。何以故﹖無魔不顯道﹐魔而不退﹐道乃成。大懶勉之。﹝謝按﹕得得失失總如平常﹐只問耕耘﹐不問收獲也﹗此爲切要﹗﹞

懶翁曰﹕腦號髓海﹐其理顯明﹐無庸煩說。然此一海﹐世說作用夥矣﹗類皆地仙鬼仙之訣﹐非至道也﹐不可從也。君所向我所事天仙一宗﹐所煉以純返先天爲了當者﹐故不可不愼所煉焉。大懶﹗要明夫天仙之究竟﹐與夫先天一炁之淳妙﹐其質至淸至柔而至剛至銳﹐金鐵不能格也。所過者化﹐所存者神﹐﹝謝按﹕一伏隱則爲至神﹐一起顯則有進化。﹞大周天界﹐細入微塵﹐放之可包三千大千恆河沙世界﹐化之可結億億萬萬人物山水殿城宮觀﹝此等境界不愁不得﹐惟愁神著﹐何以故﹖一經念動﹐則此等境界變現不休﹐且必愈出愈奇﹔一經著相﹐便入魔道﹐小則成魔﹐大則立死。世間修道人著此而死者比比也。非惟本人不知﹐卽其眷屬道侶亦且認爲某果得道而去也﹐其誤人也不小矣。是故天仙家槪不以此爲效驗。且咸以此爲魔擾。若坐而現此之境﹐又不可用意辟之﹐一用意辟﹐則又化成斗境﹐有變現不測之相擾相降﹐必成狂疾而死。或竟爲魔攝去而死。或竟入魔彀中。幾然戰勝﹐從此神通法力不煉而大﹐本人迷昧以爲道得之明驗焉﹐孰知正爲魔誘入彀﹐命終而去﹐適成修羅眷屬而已。又或因鬥不勝﹑全神離殼而去﹐其殼反爲魔踞。外人不得而知也﹐以爲斯人道成﹐試其神通法力與古仙無二。其魔踞試行其魔道﹐從者如雲﹐究其談論以淫以嗔以貪以詐爲無妨於眞道﹐從之者咸入魔境﹑成魔眷屬。如今昔白蓮邪教之教首﹐類因修道迷誤﹐魔踞其殼而成斯等邪教也。此不可不知也﹐故凡修道者﹐總以見而不見﹐聞而不聞爲降魔大祕訣﹐所謂憑他風浪起。我自不開船。此示以不之動念之大要訣也﹐凡煉髓海者切鑑之也可。﹞﹐聚則成形﹐散則成炁﹐混三淸而不二﹐合三教而爲一者﹝此指一守我淸空無住之念﹐一任他有有無無﹑靑黃赤白焉而已。學者愼無著在聚散混合形色上﹞。此天仙之究竟﹐是亦先天一炁之妙用。我儕有志﹐自能造及﹐此非妄也﹐志則如是。古仙有言﹕」學仙須得學天仙﹐惟有金丹最端的。「故志不可不自立也。煉此髓海﹐其訣惟何﹖上與天通而下澈地局﹐四維四正無際無邊﹐气象湛如寂如﹐不有山川城郭﹐惟存有赤灑灑黃金世界﹑明晃晃皓月當空﹐﹝謝按﹕此景﹐活午時正象也﹞此爲入手之祕。凡現夫種種瑤臺瓊室﹑十洲三島﹐亦不視之﹝此卽上德無爲﹑有而不有之祕訣也﹞﹐鐵圍無間﹑刀山劍樹﹑焰原沸池﹐亦弗之察﹝此卽不以察求之訣﹞惟存一無可著之正念而除其動心﹐此治髓海一關之要訣也。

若夫谷海之關﹐其煉法﹕惟有以手摩腹﹐助我陽气﹐以消以化。故古之人﹐每於食後先以一手自中脘摩至腹﹐徐行約百步﹔又以手在腹際如磨鏡然﹐自內而外循環而行﹐約行三百步﹔其間左手如乏﹐易以右手﹐繼則靜審其气機﹐得已通泰乃止。嗣如得閒而坐﹐則接行冥心閉目存神絳宮一法﹐則中宮穀气便可化血而達腎。兼行此功者﹐萬無津液化痰之獘﹐亦無液化陰精之虞。𨿽似有爲之功﹐而實無爲之一助﹝此卽下德有爲﹑其用不休之一法也﹞﹐大懶識之﹐愼毋以其小作而忽諸﹐此正我師預治陰精之祕道也。行亦簡易甚者。大懶起而揖曰﹕諾﹗謹受教。

己而大懶肅其衣冠﹐至誠而告曰﹕某聞之﹐玄關不開﹐聖胎不結﹔乳哺失宜﹐聖嬰內疾﹔脫遷不道﹐眞人夭卒。某以此懼﹐願垂訓示﹐若某也﹐玄關可幸開乎﹖聖胎可幸結乎﹖

懶翁聞﹐怡然笑﹐翼然前曰﹕君誤矣﹐抑君之自道乎﹖君之玄關已於前夜洞開矣。﹣﹣」下部云云「時正君開關已後之明驗焉。至夫胎結與否﹐須自問者﹕君可徧體通暢否﹖亦有氤氳气象否﹖得夫物我兩忘否。﹝此皆至要之功夫﹐勤乃得﹞

曰﹕均已遇時有矣。﹝得常有爲妙﹞

曰﹕得夫萬籟皆空﹑一靈獨露境界否﹖

曰﹕此均試有焉﹐而未之得久爲恨。﹝如得之久﹐其去結胎也近矣。﹞

曰﹕君之坤腹﹐有何證驗﹖

曰﹕每於坐時﹐覺有眞炁縷縷自心而下﹔未幾﹐覺似自內豁然洞開﹐其大無外﹑其小無內﹐覺有種種眞炁氤氳內注﹐且覺此中無底﹐惟覺此中溫然﹔又若有火﹑又若無火﹐而自有一種暖炁﹐悠悠揚揚﹐自下部騰騰然四周而升﹐第覺向後直上﹐濃然達背﹑達巓頂﹔又覺烘然下面下喉際﹐適至絳闕﹐忽覺化爲涼液滴下﹔旣過心坎﹐又忽化如熱湯奔下﹐滿腹火熱﹐頗覺周身通暢焉。

懶翁曰﹕洵如是﹐其去結胎也不遠矣。

懶翁又曰﹕大懶﹐君須悟夫天仙結胎﹐不同世所傳聞。君須熟揣《修仙辯惑論》﹐如何煉﹐如何結﹐如何采取﹐如何火候﹐如何堤防﹐如何溫養﹐如何沐浴﹐如何運用﹐如何降伏﹐如何移神換鼎﹑脫胎了當。一論之中均備述焉。其最要訣﹐在念中無念﹐如雞抱卵﹐與夫端坐習定爲采取﹐斷續不專爲堤防﹐行止坐臥爲火候

又曰﹕勤而不遇﹐必遇至人﹐遇而不勤﹐終爲下鬼。此四句君當時時自省爲要。

問曰﹕《修仙辯惑論》外﹐當看何書﹖

答曰﹕《鶴林問道篇》《玄關顯祕論》《性命說》﹑外則《金華宗旨》《仙佛合宗》《天仙正理》《燃犀篇》﹐推而上之《參同契》《悟眞篇》﹐大而化之《白注道德經》《金剛》《楞嚴》《圓覺》等經﹐噫﹗白祖有言曰﹕」一言半句便通玄﹐何用丹書千萬篇。人若不爲形所累﹐眼前卽是大羅天。「

﹝謝按﹕此編可與」瑣言續「一同參看﹐書中懶翁者﹐卽閔一得自道也。﹞

《會心集》女丹法

作者﹕劉一明

﹝文章出處﹕《藏道外書》八卷頁《會心集》未校對﹗﹞

仙師姓劉﹐名一明﹝一﹞﹐號悟元子﹐又號素朴散人﹐被褐散人。原籍山西省平陽府曲沃縣﹝今山西省聞喜縣東北﹞。他幼年卽畱心煉養﹐但不得眞傳。家累萬金﹐棄而學道。曾雲遊陜西﹑四川﹑甘肅等地﹐參學訪道多年。」後遇龕谷老人﹐卽分邪正﹔復通仙畱丈人﹐羣疑盡失。「方悟丹道祕奧。於是隱於今甘肅省蘭州市楡中縣棲雲山﹑興隆山修道﹐並設壇傳法﹐著書立說。其道書著作有餘種﹐民國初年匯列成集﹐稱爲《道書十二種》。

其中《會心集》中歌行類中﹐仙師著有《女丹法》詩歌一首。

千經萬卷丹法全﹐祖師慈悲度塵寰。大道不分男與女﹐陰陽五行都一般。

只有下手眞口訣﹐彼此運用隔天淵。太陽煉气男子理﹐太陰煉形女蹄筌。

女子更比男子易﹐三年五載便成仙。吾今若不說破竅﹐教人何處上法船。

起手先把赤龍斬﹐斬斷赤龍沒災騫。天壬地癸相見面﹐海底陰气上下旋。

三尸六賊要盜寶﹐七情五蘊反丹田。提起莫耶鋒芒劍﹐要在污泥種出蓮。

奪來造化眞一气﹐收拾精神上下弦。濁血化歸無有地﹐兩乳縮胸卦倒顚。

𨿽然女像男子體﹐基址堅固沒變遷。從此直入陽關道﹐選擇靈地了大還。

太虛空裏立鼎器﹐乾坤合處煉眞鉛。踢翻八卦無生滅﹐閉塞三寶絕萬綫。

十方世界同粟米﹐恆河沙數似毫端。損之又損道日減﹐增之又增功相連。

直到沒可增損處﹐從無守有聖胎堅。卯酉之中宜沐浴﹐屯蒙卦象順自然。

心須淸淨意寧定﹐水怕幹兮火怕煽。少有滲漏生變幻﹐鼎內藥走如飛煙。

謹愼溫養十个月﹐霹靂一聲天外天。更能護持莫遠放﹐老成遨遊四海邊。

到此功成方了當﹐王母瑤池駕彩鸞。吾今作此女丹法﹐閨閣英雄自鉆研。

燒香撥火著空事﹐喫齋念經口頭禪。若說死後歸佛地﹐望梅止渴盡虛懸。

此身不向今生度﹐難免來世惡趣牽。果然回頭急修證﹐女中眞人代代傳。

若有虛妄迷世人﹐永墜地獄在黃泉。

樵陽經女工修煉

純陽呂祖傳

濟一子傅金銓述

太陰煉形﹐與男子修煉之法大同小異。初功下手﹐閉目存神﹐大休歇一場﹐使心靜息調﹐而後凝神入於气穴﹝在兩乳間心窩上﹞﹐將兩手交叉捧乳﹐輕輕揉摩二十徧﹐將气自下丹田微微吸起三十六口﹐仍用手捧乳返照調息﹐久久自然眞气往來﹐一開一闔著成鄞鄂﹐神气充足﹐眞陽自旺﹐其經水自絕﹐乳如男子﹐是謂斬赤龍。如此久久行持後﹐不必捧乳吸气﹐只凝神於炁穴﹐回光返照﹐是謂玄牝之門也。眞息悠悠﹐虛極靜篤。陽炁燻蒸。河車運轉﹐萬朵紫雲籠玉宇﹐千條血脈貫泥丸。自覺一點靈光﹐不內不外﹐自下田上升絳宮﹑泥丸﹐下重樓歸於金胎神室﹐回光凝神﹐眞息住於中宮鼎內﹐是神入室矣﹐是爲玄牝。是爲胎仙﹐卽一點落黃庭也。其後十月功夫﹐陽神出現﹐粉碎虛空﹐一路修眞與男子同﹐無彼此之別也。

體眞山人汪東亭女丹訣

夫性命之學﹐男女皆同並無分別﹐總之重在」至誠專審「四字。書曰﹕」惟天下至誠爲能化。「經曰﹕」專心之至以聽命也。「凡初入門﹐最要緊第一著亦不外乎」煉己「。務要知煉己則是心息相依。相依者﹐心依於息﹐息亦依於心也。但其中最重一」和「字。契曰﹕」和則隨從。「又曰﹕」各得其和。「蓋和﹐不離中﹐中不離和﹐中也﹑和也﹐一耶﹖二耶﹖中和合一﹐謂之黃婆。黃婆調和則自然相愛﹑相戀﹑相吞﹑相吐。綿綿續續﹐勿忘勿助。老子曰﹕」專气至柔能如嬰兒乎。「眞中和之至也。玉蟾曰﹕」夫婦老相逢﹐恩情自畱戀。「經曰﹕」扭結一團﹐混合一處﹐打成一片﹐鍛煉一鑪。「又曰﹕牛女相逢﹐牝牡相從﹐烏兔同穴﹐日月同宮﹐魂魄相投﹐金火混融。」究到實處﹐總是神不離气﹐气不離神﹐則是心不離息﹐息不離心也。夫神者﹐性也。气者﹐命也。經曰「性之根﹐根於心。命之蒂﹐蒂於息。」是也﹐必要知兩者合一﹐方成造化。蓋兩者合一﹐則是兩儀復還一太極﹐此之謂性命雙修也。性命雙修只是教人心息相依﹐不可須夷離也。故白祖云「以火煉藥而成丹﹐則是以神馭气而成道也。」每日下功務要將心抱住息﹐將息抱住心。片刻之久﹐一到均勻自然大定﹐自入於杳杳冥冥﹐恍恍惚惚﹑無天無地﹑忘物忘形。契云「長了繼父體﹐因母立兆基。」又云「知白守黑﹐神明自來。」正此時也。似覺身心蘇軟暢快異常。三丰所謂﹕啞子喫蜜﹐不能說。邵子自恍惚陰陽初變化﹐絪縕天地乍回旋。中間些子好光景﹐安得工夫入語言。契曰「金砂入五內﹐霧散若風雨。燻蒸達四肢﹐顏色悅澤好。」蓋此時正是先天一气自虛無中來也。「邵子云﹕」冬至子之半﹐天心無改移﹐一陽初動處﹐萬物未生時。「丹書所謂活子時。紫陽所謂癸生急采。上陽子曰﹕」何謂采﹖曰采以不采之采。何謂不采之采﹖曰﹕擘開鴻蒙。「余解曰﹕」何謂擘開鴻蒙﹖曰虛極靜篤之時也。「蓋致虛而至於極﹐守靜而至於篤﹐卽是復歸於坤矣。夫坤者﹐西南也。產藥之鄕也。混沌之地也。玄牝之竅也﹐覓元子云﹕」要覓先天眞種子﹐須尋混沌立根基。「張紫陽云﹕」要得谷神長不死﹐須憑玄牝立根基。「噫﹗根基旣立﹐谷神不死。人安得而死乎﹖已上煉己築基﹐采取先天大藥﹐男女修煉無不皆同。故曰﹕」大道不分男與女﹐陰陽五行總一般。以下在言後天之不同也。劉悟元女丹訣云「只有下手眞口訣﹐彼此運用隔天淵﹐太陽煉气﹐男子理﹐太陰煉形﹐女蹄筌。」蓋男子陽也﹐其數奇。經曰「天一生水﹐男子得之。故於臍下一寸三分﹐坎宮下手﹐女子陰也﹐其數偶。經曰﹕」地二生火﹐女子得之。故於兩乳中間離位興工。此一定不易之理也「醫書所謂乳溪﹐丹經所謂乳房。卽此一竅也。昔呂祖度張仙姑詞云﹕」子後午前定息坐﹐夾脊關昆侖過﹐恁時得气思量我。「又云﹕」坎離震兌分子午﹐須認取自家宗祖﹐地雷震動山頭雨﹐待洗濯黃芽出土﹐捉得金精牢固閉﹐煉庚甲要生龍虎﹐待他問汝甚人傳﹐但說道先生姓呂。「蓋必要煉己純熟﹐方有主宰。又必要日日盜天地之陽﹐時時燻蒸沐浴﹐方有效驗。或一二月﹐或三四月。日數多少此在學人用功深淺耳。或於正行功時﹐自覺竅中有炁﹐突出分開兩路直衝兩乳﹐貫到乳頭挺硬。丹經所謂藥產之活子時也。邵子云﹕」忽然夜半一聲雷﹐萬戶千門次第開。若識無中含有象﹐許君親見伏羲來。「功夫到此﹐百脈沖和﹐關竅齊開﹐眞个拍拍滿懷都是春也。蓋子後午前者﹐所謂亥子中間得最眞也。定息者﹐調息勻也。坐者﹐兩人分左右﹐用將須分左右軍也。一土當中立﹐只緣彼此懷眞土也。眞土歸中﹐一气流行。故緊接夾脊關昆侖過者﹐正是到轉黃河一脈通也。恁時得气思量我﹐我者比諭純陽之气也。又我已修成太乙金仙。所謂太乙含眞气是也。坎離震兌分了子午。畫先定坎離震兌四正之位﹐再分子午卯酉四時之候也。認取自家宗祖者﹐窮取生身受炁初﹐認取先天一點祖炁也。地雷震動山頭雨者﹐白雲朝上闕﹐甘露灑虛彌也。待洗濯黃芽出土者﹐待者﹐待時也。洗濯者﹐沐浴﹑洗心﹑煉己﹑燻蒸之謂也。黃者﹐土之色。芽者﹐生之機。出土者﹐比諭三春萬物發生大地山河﹐一色新也。蓋此時陽气通天﹐形如烈火﹐狀似炎風﹐速急采取送入中宮。故云﹕」捉住金精牢固閉。「三丰云﹕」捉住金精仔細牽。送入丹田煉庚甲。「要生龍虎者﹐則是庚要生甲﹐甲要生庚﹐道始萌也。待他問汝甚人傳﹐但說道先生姓呂。呂者﹐所謂口對口﹐竅對竅﹐則是心心相授﹐口口相傳金丹妙訣也。總之只是教人引火﹐迫金龍行周天﹐龍虎兩玄之气﹐升降上下之義耳﹐如累功勤。三丰祖曰﹕」待他一點自歸伏﹐身中化作四時春﹐一片白雲香一陣﹐一番雨過一番新﹐終日昏昏如醉漢﹐悠悠只守洞中春。徧體陰精都剝盡﹐化作純陽一塊金。「是也。自此以後工夫又與男子同也。蓋女眞丹訣﹐惟獨此詞最是捷徑。呂祖不愛大寶一日吐盡﹐惜乎人不識也。余今解說明白﹐但臍下一寸三分與兩乳中間一穴要知﹐皆是實言。切勿以有形求之也。經云﹕」執著此身不是道﹐離卻此身也是差。「又云﹕」一身內外盡皆陰。「又云﹕」眼前覷著不識眞。「況其中層次火候細微﹐必得眞師口傳心授﹐以意會得之。方有下手處。上陽子曰﹕」口訣安能紙上明﹐「辛勿彊猜瞎摸而自誤也。

久久從事於此﹐自然陽气發生﹐一身健旺非常﹐較平時金玉財帛﹐夫妻兒女之樂爲大矣﹐此𨿽微陽偶動﹐仍收歸鑪內﹐不可下榻談家常﹐做外事﹐庶日積月累﹐大有成效。

女功煉己還丹圖說

二峨山人述

聖師云﹕」女子太陰先煉形。「初行功卽要意棲乳房﹐行住坐臥皆宜如是﹐行至四十九日﹐行住坐臥意守中極﹝中極者﹐卽心之下﹑血海之上﹐當中虛懸一穴是也﹞。行住則宜默運天庭﹐坐臥則宜意守中極﹑血海﹐如雞抱卵﹐一念不起﹐百想俱無。但行此功﹐眞陰未動﹐脈絡未通﹐必多倦睡﹐須行指腦下垂之功。指腦下垂者﹐何也﹖卽回光返照﹕以眼觀鼻﹐搭定雀橋﹐下玄膺﹐至重樓﹐歸中極﹐入血海﹐以水會火﹐片刻倦睡卽醒﹝此卽調藥煉心之法﹞。如妄念一動﹐仍守中極。少年女子煉至百日﹐不爲外物所擾﹐血海自潮﹐眞陰自動﹝動者﹐非身心動﹐是血气發潮﹐似有不可忍之景象﹐其樂也融融﹐難以言語形容﹐是由無念而自動﹐此時切不可動念﹐念動則散﹐惟宜把定元神﹐用法采取﹞。此卽小藥發生﹐須行采取之法兩三度﹝以機息爲止﹞﹐仍守中極。采取之法﹕以眼觀鼻﹐過雀橋﹐下玄膺﹐到重樓﹐入乳房﹐遊中極﹐歸血海﹐行分水﹐透玉枕﹐升百會﹐下泥丸﹐入明堂﹐仍降下中極而歸血海﹐將眞意守定中極血海﹐入靜入定。如其陰生﹐再行采取之法﹐機息﹐仍守中極血海。凡行此功﹐須戒暴怒﹐風寒暑濕﹐以及生冷瓜果﹐火煎之物。此時定要撿點﹐倘風寒入竅﹐藥難醫治。總要萬緣放下﹐一塵不染。如果照法行持﹐一日之間眞陰之气能動二三次。﹝此動要分眞僞﹕有气機之動﹐有念慮之動。須無念無慮無欲而自動﹐方算眞陰發動。﹞﹐只要百零七日﹐血盡化炁﹐赤龍自斬﹐變成乾體﹐基已成矣﹐還丹有何難哉﹖﹝注云﹕女丹經多言女子行功﹐每逢月信一到便要停功﹐此說謬矣﹐皆由未分淸晰﹐悞也。凡女功所重者气機也﹐但其中有壬癸之分。如壬水初來癸未來﹐此卽信到也。信到彼自知之﹐或頭昏﹐或腰疼。信至而潮猶未至﹐此時正宜回光返照﹐默守乳房血海﹐用采取之法以補腦築基﹐則所采者壬水非癸水也。如癸水一到﹐自應停功。必至三十時辰兩日半﹐癸盡之時﹐仍用采取之法。采至何日而止﹐其中大有天機口訣﹐須求眞師口傳心授﹐不可妄猜。如果得其傳授﹐少年百日便可基成﹞﹗行功到此﹐自有考驗﹐赤龍自斬﹐乳頭自縮﹐如男子一般﹐而眞陰之气化爲眞陽矣。此時須要道侶同心扶持﹐候眞景到時采小藥過關﹝小藥過關之時亦有景象。果到基成藥產﹐丹田有火珠馳驟﹐血海如湯煎﹐鼻搐身震﹐切勿驚懼。此處亦有口訣﹐要待師方免危險﹐不然恐眞火變成凡火﹐一防焚身﹐二防顚狂﹞。如有得眞師傳授者﹐藥旣入鼎﹐便要知煉藥之法﹝法待眞師口傳﹞。若不知煉法﹐不能結丹﹐得者必失此藥。旣名小藥﹐自宜用小周天火候﹝小周火候亦有口訣﹞﹐進陽火﹑退陰符而煆煉之﹝符火有候亦有數﹞。煉至一月小周數足。或藥之眞僞﹐丹之結否﹐自有考驗。如小丹果結﹐每逢入室靜坐﹐徧體火發如蒸籠之气一般。只宜默守中宮﹐吶言不語﹐聽其變化。霎時之間﹐見一火珠如豆大﹐從明堂射出一丈多高﹐如閃電一樣﹐此乃基成得藥之眞境界也。斯時𨿽有煉藥祕法﹐總要一念不起﹐五蘊皆空﹐任他天翻地覆﹑雷電震驚﹐我只將元神穩坐中宮﹐毫無畏懼﹐如雞抱卵﹐如龍護珠。時當進火則進﹐時當退符則退﹝進火退符有候有數﹞﹐必煉至大靜大定﹐炁足神完﹐火珠不現﹐小丹凝結而後已焉。此系築基﹑得藥﹑結丹三層口訣。後尢有四層﹐天機不能一口道盡﹐歷來仙師授受皆系如此。果然功行至此﹐人仙之果證矣﹗以後用功與男子無異。但女屬靜體﹐後四層𨿽與男丹同其運用﹐而其建功更速矣﹗

眞師總批﹕凡孀婦﹑貞女﹑烈婦﹐能立定眞正志節﹐始終如一﹐受魔不退﹐至死不變﹐貧富不移﹐堅貞不二﹐乃可授此三層妙法。循序漸進﹐暗有仙眞護持﹐一切內外妖魔不敢擾害﹐終期大成。至於有夫之婦﹐人事未了﹐切勿妄傳。只宜勸伊養性寡欲﹐孝姑敬夫﹐待時而傳。倘恂情輕授﹐確有可據﹐無一毫妄誕之語﹑倘恍之論﹐實是天機不可輕泄。得其傳者﹐俱系前緣﹐愼之珍之。

」午是陰之根﹐子乃陽之苗。「男子外陽而內陰﹐女子外陰而內陽。男子奪外陽而點內丹﹐女子奪內陰而點外丹也。女子行功﹐第一要明采身中之陰﹐補身中之陽。陽者﹐精與炁也。陰者﹐神與血也。采於何時﹖須知月信將潮之時﹐與月信潮盡之候。夫信者何﹖如人出外未歸而信先至也。信至潮未至之時﹐急忙用功﹐或盤膝大坐﹐或觀音半坐﹐俟身中神炁發動﹐回光返照乳房穴及血海﹐鼻息調勻﹐將所動之神炁用眞意﹝卽黃婆也﹞從血海升入曹溪一路﹐直達囟門﹐由上降下到乳房﹐而仍歸於中極。但此法不可妄用﹝信來而潮未來之時可用﹐在兩日之半後潮盡可用﹞。若潮信未淨﹐妄行采取﹐必至殺身﹐謹記此法。少年血气旺者﹐心地靜者﹐三月之久便可斬赤龍﹐而復還童體﹐面如桃花。如果功到此時﹐與醉漢相似﹐昏昏默默﹐晝夜光明不散﹐行持一年﹐基可築固﹐而人仙之功程驗矣﹗

中年婦女修煉﹐須用太陰煉形之法。夫行此法者﹐須除思去欲﹐忘情絕慮﹐方行此道。算定某日某時月信至﹐未至前二三日﹐卽宜靜養﹐待至信到﹐於靜室內調息端坐﹐兩手放膝前﹐用食指子午上如拳﹐閉目存神﹐調息內觀﹐由乳房照血海﹐候至眞陰之炁發動﹐乃行煆煉之功。若此段工夫﹐要分眞假淸濁﹐如煉假陰濁气﹐必成疾病﹐醫藥罔效。果然眞陰發動﹐周身如綿﹐醉漢相似﹐此時血海中如魚吸水一般﹐其樂景有不可以言語形容者﹐斯爲眞陰發現之眞境也。此景一到﹐卽用眞意引過夾脊﹐上玉枕﹐透泥丸﹐過雀橋﹐下重樓﹐入乳房﹐而仍歸於中極血海也。倘或體衰气弱﹐二三月之久眞陰毫無動機﹐無可如何﹐方用作爲之功﹕先將右乳揉轉十二次﹐後揉左乳十二次﹐摩臍腹三十六次﹐口中咽津液三次﹐咽畢﹐仍照前回光返照﹐虛極靜篤以守之。如此每日子午二時行持不怠﹐不上一月自有動機﹐則可采煉。至眞陰盡化爲陽炁﹐乳頭縮而赤龍斬﹐變成男體﹐則眞陰煉形之功畢矣。詩曰﹕」面如桃花膚似雪﹐到此赤龍永斷絕。淸靜法身本無塵﹐功滿飛升朝玉闕。「

丹基旣成﹐而還丹可冀。赤龍一斬﹐陰血盡化。陽气在丹田血海之中不能久住﹐必要過關方成法身。此時身熱如火﹐炁騰如珠﹐方用還丹之功﹐與男子之功無異也。若還至丹田祖竅﹐方用周天煉藥之功。夫玄關一竅﹐萬神萬炁之祖也﹐內有先天之祖炁會合凝結﹐宜呼吸綿綿﹐一意守之不散﹐二炁自然交合﹐八脈自然流通﹐仙胎自然結成。再往向上之功﹐三年煉己﹐已成大還﹐而結聖胎。仙胎結成﹐十月火候煉足﹐嬰兒自現。或聞弦歌絲竹之聲﹐或暗室生白﹐未來之事﹐他人之心﹐毫無隔滯﹐觸景便知。到此可以造就身外之身﹐任他諸般境界﹐不可著他﹐不可懼他﹐我只一心守中﹐面壁九年﹐候陰盡陽純﹐形神俱妙﹐與道合眞﹐待詔飛升﹐永爲王母之眷屬﹐脫卻塵世之輪回矣。算來不過數年辛苦﹐竟成億萬年之快樂﹐斯世之婦女思之﹐又何憚而不爲哉﹖

呂祖曰﹕

可笑世間學道人﹐論天論地講修行。天機妙訣都不曉﹐三家藥物未分明。

不煉鑪中眞造化﹐難免苦海墮沈淪。我今傳你三教理﹐說段修行妙訣功。

先講天文並地理﹐天地三才要精通。男子修行伏白虎﹐女子修行斬赤龍。

天地周流分度數﹐日月循還運化工。五千四八歸黃道﹐金木水火轉相逢。

女子原是太陰體﹐須知太陰妙化工。每日右旋十三度﹐二日半後行一宮。

一月運行周天畢﹐女子气候亦相同。要知金丹眞口訣﹐天人造化本相通。

會得其中眞妙竅﹐晦朔弦望仔細窮。一月運周機先動﹐兩日半後卽下功。

若人識得天機妙﹐何愁女功不玲瓏。再有一段眞金訣﹐須共神仙仔細論。

七星寶劍西南掛﹐雙林樹下運轉輪。盤中寶珠夥夥現﹐一隻白牛透昆侖。

百尺竿頭忙撒手﹐騎牛趕月伴老僧。又撞金鐘無影寺﹐六月滴水化成冰。

沒弦琴音奏三疊﹐無孔笛吹出八音。木母伴作木馬走﹐金公又隨金烏行。

二人翻江並倒海﹐看看要到高峯亭。灑了一點眞甘露﹐忽然七孔放光明。

到此一步緊一步﹐切莫擾亂並因循。待他一點來歸壺﹐二五凝結始圓明。

若問此歌何人作﹐兩口傳來度女眞。其中妙理悉包盡﹐莫負我今苦叮嚀。

西王母女修正途十則

女修正途序

純陽子誓渡眾生﹐已有《九皇丹經注》﹐爲男子修仙之津梁。不忍坐視女子具有夙根﹑素存道念術者不得眞傳﹐誤入歧途﹑淪於鬼趣。乃於己未孟冬朔日臨煥彩樓﹐感不二仙子﹐誠將西王母口授魏元君眞傳﹐原名《女大金丹訣》闡之。申改女修正途九則﹐上仍冠以西王母三字﹐並請頒示女眞九戒﹐以肅道風﹐共成十則﹐統沐慈準受授﹐然尢貴能身率者。仙子勉諸﹐道用無邊﹐而道基還自十則始﹐是爲序。

不二元君孫貞一曰﹕女眞丹書﹐世豈無有﹖率皆混雜曲說﹐以致妄徒穿鑿附會﹐自誣誣世。甚有導墮精靈者﹐禍流肆蔓。道祖渾厚﹐僅以淪入鬼趣慨之。貞一切痛久矣﹗幸沐道祖委刪訂輯﹐爰剔之。一循西王母女大金丹訣文原本﹐參增玉淸神母口授大道玄影﹐輯成九則﹐錄呈鑑政。道不終隱﹐仰蒙申改。題曰《西王母女修正途》﹐冠以女眞九戒文﹐共成十則。並請發明玄祕﹐俾知女子修眞﹐地道無成而代有終﹐原有參贊化育之大道﹐大可身體而力行之﹐統沐慈準﹐便宜受授。從此女宗﹐不惟不墮歧途﹐且易直登天闕。道運之當重振也﹐敬立歡忭﹐拜序於武林煥彩樓﹐所以志幸也。全眞正宗道孫孫貞一百拜﹐謹序。

呂祖師申正重題

孫元君遵剔補述

太虛翁沈太師授

受業弟閔一得注

第一則九戒

若曰﹐按女修﹐應受九戒。戒律曰﹕行持不退﹐大有利益﹐戒果圓成﹐不經地獄之苦﹐生逢十善之家﹐名登紫府﹐位列仙班。今頒女修正途﹐應以九戒戒文爲第一則。文曰﹕孝敬柔和﹐愼言不妒﹔貞靜持身﹐離諸穢行﹔惜諸物命﹐慈憫不殺﹔禮誦勤愼﹐斷絕葷酒﹔衣具質素﹐不事華飾﹔調攝性情﹐不生煩惱﹔不得數赴齋會﹐不得虐使奴僕﹐不得隱善揚惡。以上九戒能遵﹐方可受持正途。蓋以所頒﹐至珍至貴﹐不戒授受﹐爲褻天寶﹐授者受者﹐一體受罰﹐愼之凜之。

﹝謹按﹔全按則則皆冠」若曰「兩字者﹐文成於述授之手﹐乃代西王母金口口宣﹐記者之詞。是猶佛經冠以」如是我聞「﹐道經冠以」道言「之義。又按此則則中九戒文﹐前人取冠於第一則則前﹐乃在淨身﹑淨口﹑淨壇等等文列。呂祖申正全部﹐始將戒文加以申說﹐纂作正文第一則。從此道不輕傳大義﹐開門見山矣。﹞

第二則本命

若曰女修正途第二則﹐題曰」本命「。蓋言女子﹐陰質也﹐月象也。當十三﹑四﹑五歲時﹐元炁充足﹑眞血盈滿﹐有陰中之一陽﹐月圓之光正旺﹐至天癸一降﹐元炁遂破﹐眞血遂泄。若到婚嫁之後﹐或生男女﹐元炁漸損﹑眞血漸虧﹐𨿽月月有信水復生﹐卽月月有信水復傷。﹤謝氏按﹕天癸者﹐乃陽極陰生之時也﹐此陰乃濁陰。天癸之來﹐不分男女﹐甚至不分物種﹐皆有天癸之」信「。所謂天癸者﹐統一之整體﹐是謂渾元﹐此整體」破身「之日時﹐是謂天癸﹐故煉丹之道在於返還﹐使之保持中和之態﹐女子修丹﹐必斬赤龍﹐卽是此理。﹥女命難修﹐在此一著。女欲保命還元﹐須尋修訣﹐得訣以修﹐功成甚速也。題曰」本命「者﹐蓋以女命還在天癸。天癸不化﹐命何能保﹖還元無日﹐無如修訣至珍。故以」九戒「文爲第一則﹐而以」本命「文爲第二則。先性後命之義。進體此則之下﹐接曰」性原「。蓋言修性﹐正以保命耳﹗

﹝謹按﹕全部除去﹐第一則出自呂祖創纂﹐第二至九則皆屬不二元君重訂輯成。復經呂祖手正者﹐意在明顯。故措詞從達﹐恐復因文掩義貽誤後人。見者切勿以文欠古雅﹐疑非仙筆焉。至如第十則﹐全經呂祖纂出﹐蓋自申準以後﹐而續演政者也。﹞

第三則性原

若曰﹐女修正途第三則﹐題曰」性原「。蓋言女子﹐水性也﹐花質也。時當年少﹐知識已開﹐卽宜自飭﹐毋任戲遊﹐兼戒奔馳。於斯時也﹐自有一點初經含於內牝﹐如星如珠﹐乃是先天至室﹐藏於坤腹之上﹐位在中黃之中。女子斯時﹐若知潔性﹐不看淫戲﹐不聽淫詞﹐舉止幽閒﹐動循內則﹐靜則釋如﹐則此一物得附性天﹐便成元一﹑不變赤珠﹑不化天癸。無如凡女無知﹑童性喜動﹐或隨嬉戲﹐或逐跳奔﹐不無气動心搖﹑精神內亂﹑眞不固﹐則此星星天寶油然融化﹐其熱如火﹐奪門而下﹐破扉而出﹐舉世名曰天癸。際此以後﹐縱或守貞不字﹐總是凡女也矣。此無他﹐不識」性原「之故。志欲修還﹐惟自下則修起焉。

﹝謹按﹕內牝卽是牝戶﹐以下又有泉扉﹐亦名牝戶﹐故以中黃之戶曰內牝云。又按﹕初經命寶﹐不識知修﹐則附性天而化元一﹐古之聖女有行之者﹐大士﹑天妃此明證也。世間不乏慧女﹐可惜內無仙父母﹐外無聖師友﹐千慧千墮﹐悲夫﹗﹞﹤謝按﹕月信未來﹐精炁乃先天渾元﹐藏於黃道之」中「。此精气𨿽乃生長之陽﹐有發散之本性﹐但柰何周期未至﹐神識未飛﹐故精炁不泄﹐而謂童眞。此時修煉﹐不必築基﹐直行化神還虛一步卽可丹成道就﹐使炁化神﹐以神化炁﹐謂淸靜性功﹥

第四則修經

若曰﹐女修正途第四則﹐題曰」修經「。蓋言女子天癸已下﹑眞炁已破﹑眞血已虧﹐不事修經﹐眞血日少﹑眞日虧﹐縱欲精修﹐有何益乎﹖《丹書》曰﹕」竹破須將竹補宜。「其訣惟何﹕」凡有月信者﹐先斬赤龍﹔無月信者﹐又須先復而再斬。「﹤謝按﹕眞血者﹐眞陰元精也﹐丹書稱謂神水。在後天而言﹐眞炁者﹐眞血」中「之一點眞陽也﹔在先天而言﹐眞血者﹐眞炁之妙用中之」一圈含育之陰「也﹥﹤又按﹕老年之人﹐陰多陽少﹐眞衰竭﹐故以補炁爲先﹐炁足﹐自然月經復來﹐補血亦有本矣。靑年炁足﹐應已補眞陰爲先﹥究其起手﹐皆用周天之法。於子午二時﹐跨鶴而坐﹐萬緣放下﹐叩齒七十二次﹐以通肺腧二穴﹔次用兩鼻﹐微微呼吸三十六次﹐以周身血脈。於斯時也﹐誠恐從下泄﹐必須跨加勁﹐毋任放松。須以兩手分叉臍下扉上﹐以意往後向上而送﹐約行三十六息﹔再以兩手作托天﹐必須分意存在尾閭﹐導後達而升﹐如是約行三十六息﹔再行緩托三十六次﹑急托三十六次﹐則自覺尾閭气動﹐有騰騰上升之機趣。如是後﹐可將兩手放下﹐仍叉兩腰﹐加用兩肩往上直聳三十六次﹐則自覺夾脊關﹐肺腧等地气勢動升。而或有塞阻處﹐加行咬緊牙關﹐意存後頸﹐往上直提三十六次﹐則自覺玉枕﹑泥丸皆通矣。如是後﹐方用下咀唇包上咀唇﹐微微著力﹐則自覺泥丸之气下到鼻中低處。其時只用舌搭天橋﹐無須著力﹐須以意存舌搭之處﹐甘露自降。乃於鼻中微帶縮法﹤謝按﹔可意注山根﹐否則恐气散﹥以意送露咽下﹐直降絳闕。存畱片晌﹐方以意導分向後退降﹐須分左右達存兩腰﹐各旋三十六次。再以意導分向臍輪﹐左旋三十六次﹐右旋三十六次﹐則自覺滿腹通暢。於斯時也﹐兩手仍叉臍下扉上。以意分導乃是左右同刻﹐齊提三十六次﹐則自覺有一點點入子宮﹐則須若存若忘﹐片晌而已。此是修經之大略﹐个中尙有無上活法﹐此時未可言也﹐然不外夫」寂虛而視「一句云。﹤謝按﹕此篇功法﹐太過有爲﹐實不適宜於初習者。其法貴在」自然「﹐順機而引﹐非彊作意而爲﹐故末句云﹕」不外夫寂虛而視「。所謂」旋幾次﹐提幾次「等之言﹐應活看﹐實心息相依以武火觀照也﹐不外」專一「二字。﹥

﹝謹按部位﹕子宮卽內牝﹐蓋男子之玄竅。《丹書》曰」陽曰玄﹐陰曰牝。「合而言之﹐是卽《老子》所謂」玄牝之門「﹑《黃帝陰符經》載之」奇器「也。曰奇器﹑曰玄竅﹑曰牝戶﹑曰子宮﹐名𨿽有四﹐而穴則一穴。謹按﹕此則之以子宮言﹐蓋假人事以明之﹐然可見聖胎﹑兒胎皆結於此。﹤謝按﹕」此竅「乃活竅﹐炁生時﹐方顯其」形「﹐非專指有形有所之陰竅﹥又按﹕」不外夫「句﹐蓋言有消息可體行﹐愼毋大意云爾。

若夫子宮體得一陣熱气盤旋﹐此時泉扉更宜緊閉﹐莫教放松﹐得有逸趣。最忌念起﹐稍有戀情﹐便致徧體酥麻﹐非惟急宜定情﹐仙凡從此兩分。

﹝言當緊閉﹐不可大意。扉閉稍松﹐眞炁扉泄。下文云云﹐則更危矣。蓋以其時﹐扉內必有非凡震癢﹐再經提閉﹐則此牝內必得非常逸趣﹐不加定情﹐﹝謝按﹕此宜不動心﹐再加行心息相依入於虛空功夫﹐忘形忘相。﹞必致徧體酥麻﹐﹝謝按﹕眞從皮膚泄出。﹞澑入情海﹐𨿽欲定情﹐恐不及矣。故曰」仙凡從此兩分「。大師太虛翁曰﹕」法惟艮背﹐厥情乃定。「﹝謝按﹕將心」放止「於夾脊一竅也。但平時須在此竅煆煉存養純熟﹐性功純厚﹐方保無失。否則執於色身﹐未見其利﹐先見其害。﹞否則﹐扉必洞開﹐精漏若注也矣。惜哉惜哉﹗﹞

於斯時也﹐急須息心多時﹐寂俟子宮安靜而已﹐蓋卽魏元君」寶歸北海安妥妥「也。𨿽然﹐尙是黃葉之止兒啼﹐切莫認作結胎云。

﹝謹按﹕覺海卽南海。則此子宮卽北海﹐而位卻在中極中黃之北﹐蓋卽《周易》」黃中通理「之處﹣﹣乃以前後爲南北﹐不以下上爲北南也﹐﹝謝按﹕任脈三田所管轄之一路是謂南海﹐以」心「爲根﹔督脈三關所轄之一路是謂北海﹐以陰蹻一竅及下丹田爲」根「﹞況有魏元君句足證乎﹐故必寂俟子宮安靜乃可停功。﹝謝按﹕子宮安靜者﹐乃」心火「已降﹐覺海無波﹐俱歸於北海﹞竊按此則是有赤龍而修﹐修至龍斬以後等等功法﹐大宜靜體以行﹐一鹵莽﹐功盡廢﹐故曰」仙凡從此兩分「云。又按﹕此則乃是全部圓影﹐所謂還元返本。造至結胎﹐玄景已具。第是則就一身之天地五行煉而還返之至寶﹐尙屬小還小返﹐大可日行﹑時行而得﹐《丹書》所謂」一粒復一粒「者﹐是此至寶也﹐﹝謝按﹕此指築基工夫所獲之效驗﹐從內玄竅入手﹐積精累气﹐」一粒復一粒是謂積也﹐日日有陽生之時也。「﹞此則故以黃葉曉之﹐然於收取煆煉之訣﹑引歸安妥等等處所﹐乃是完完全全一部大還玄影﹐大宜體識﹐切勿鹵莽看過。﹞﹝謝按﹕此段𨿽講小還﹐但以後之大還功訣﹐亦和此基本類同﹐故曰玄影﹐乃大還之」影子「也。﹞

第五則復還

若曰女修正途第五則﹐題曰」復還「。蓋言世上女流﹐有年至老而身未淨者﹐有年僅四十五﹑六而龍已斷者﹐皆當修致還元﹐一如處女樣。此功此法﹐卽前四則內之功法也。但以往上後提者﹐改爲往前下注﹑流歸溪海﹔應咽甘露﹐只許咽咽畱闕﹐不許下送。加用手摩乳溪﹐左旋三十六﹐右旋三十六﹐﹐覺此闕溪現有溶溶趣味﹔再加分摩兩乳﹐緩摩三十六﹐急摩三十六﹐先輕後重﹐亦各行三十六﹐共成百四零四之數﹐自覺兩房及溪之中眞炁氤氳﹐得有涼液如泉出自雙關﹑湧歸南海。息心俟之﹐毋許心後分注兩腰﹐只許於中宮萬緣放下﹐而卻絕不用夫引導等等﹐隨機散布而已。自覺徧體極淸極和。如是行持﹐一日不間﹐弱自漸彊﹐衰自漸壯﹐老者亦漸還少﹐而面有花色﹐兩乳漸收如處子﹐中漸結若桃核。如是百日之內﹐足得天癸色若胭脂水﹐三日之後卽行四則內功﹐一毫不加不換﹐赤龍又自斬矣。然以得見日月而現若雙環﹐乃爲眞得云。﹝謝按﹕此功法﹐卽心息相依守中抱一之法﹐從女子上丹田起修﹐此謂以神生气﹐以气化血﹐而月經復行。神生气者﹐神返身」中「气自回也﹐气回入」心「﹐再加」虛寂「則自化血矣。﹞

﹝謹按﹕《道典》言有年老婦女﹐尙有信水﹐水非信水﹐乃是飲食之津。是經民相火烘而成﹑不歸肝脾之物﹐或變腸紅﹐或變赤帶﹐或成倒經﹐皆此物也。癥皆屬虧。故與先期而斷﹐同用修復﹐一如處女樣後﹐方可從事斷龍耳﹗又按」得見「見字﹐當從現韻讀﹐蓋此」見「作」現「韻讀之。﹝謝按﹕不期而遇﹐非安排擬議而出﹐故曰」現「﹐自然而已﹗﹞見乃是現兆﹐惟心寂體﹐乃可見也﹐現若之現﹐體之卽見也。按此兩字﹐義有淺深﹐不可鹵莽讀過。﹞

第六則乳房

若曰女修正途第六則﹐題曰」乳房「。蓋言乳房上通心肺之津液﹐下澈血海之眞汁。煉得乳房如處女小兒形﹐便是女換男體。其功法不外四則五則者。女子以血爲本也﹐而此則題旨乃在煉赤返白﹐又﹐故有煉液化血一著。化液成血﹐莫如露露畱闕﹐神注雙關﹐關內舊積泥液油然熔化而溪歸海。歸﹐血生必旺﹐其中精義乃在第五則內。若欲化血返白﹐莫如意注溪房﹐口齒緊咬﹐加意虛寂心念﹐气自歸溪達房。加用兩掌分揉兩乳﹐先緩後急﹐先輕後重﹐其行百四零四﹐聚倍旺﹐加意後退﹐分注兩腰。更以目神分率旋左右﹐共成七十有二息﹐必得烘若灸。更以意導繞輪﹐不計其數﹐必得下極若沸。則此赤化新白﹐必自化气﹐穿閭升脊﹑逾枕透谷。期時內現三山玄圃不如淨境﹐急須從事忘忘﹐忽又冥冥成夜。我自寂守﹐久之﹐必自得有電掣雷轟﹐露灑若注﹐華池充滿﹐咽不勝咽﹐油然降闕達臍﹐徧體淸和。吾仍寂體以視之﹐如是﹐百日不間﹐兩乳中壯者﹐平如小子﹔兩乳中空者﹐實若核桃﹐一如處子。究其得如小子﹐乃從化白功足﹔得如處子者﹐功從化赤功足。吾宗遵行﹐得驗者不少﹐著有詩詞者鳳姑也﹐玆堪采以作證﹐其詩曰﹕」左日右月一陰陽﹐關鼻內運名運罡。若欲陰陽歸日月﹐手把眞火揉雙房。「受者勉諸。

﹝謹按﹕雙關位在脊前宮後﹐關內有二穴﹐人身泥液之所踞﹐左曰膏﹐右曰肓﹐藥力不能到﹐眞不自至者。泥液踞禍一身﹐造化生人﹐乃爲設關以護心﹐故名其處曰雙關。夫液曰泥﹐似液而非液者﹐本屬飲食之所化﹐津類也。乘气著肺﹑散布一身以潤經絡者﹐此一物也。身內眞炁旺﹐物經則化﹐爲用無窮。眞炁若衰﹐物經不化﹐流注臟腑經絡﹐亦不爲害。惟適感至陰陰气﹐乃成泥液﹐似精非精﹐壅塞气道﹐而被注畱最多處﹐雙關﹑下極兩地。畱禍最肆莫如雙關﹐蓋以眞炁不自至故。故其聚積﹐積若昆陰冰雪﹐歷經三伏而不化。𨿽有己土心罡﹐以防以護﹐神旺則安﹐神衰則危。古哲知之﹐故有聚神烘關一訣。而世罕得聞。知而行驗載諸詩詞者﹐其惟鳳眞﹐玆故取以印證耳﹐然考鳳眞遵行得驗﹐還仗先事虛寂心﹐念一訣。惟能虛寂心念﹐故得神歸气旺﹐加以注溪揉房功法﹐始得泥液熔湧出關﹐達洋承煉﹐是得有無相濟之妙用耳﹗又按﹕乳之左房通肝﹐右房通肺﹐溪則通心通腎又通脾﹐故宜刻時觀注。然於平時﹐只須有意無意以持之。蓋以女子命根根於心﹐義得坤卦中爻而成離﹐伏有眞火。然血以涼生﹐血旺而神安﹐故宜加虛寂﹐原是治病養生﹑復元成道之要地。第當行得《淸靜經》《三觀觀法》爲妙耳﹗﹞

第七則玉液

若曰女修正途第七則﹐題曰」玉液「。蓋言男子淸靜入手﹐功到運澈河車﹐眞精保足﹐不出玄關。﹝謝按﹕所謂不出玄關﹐乃指陽關已閉﹐生機轉內﹐陽關一閉則玄關自開﹐先天不化後天矣。﹞逆流至頂﹐露灑天谷﹐沛下華池﹐亦名玉液。然以得到陰神出現﹐魂遊玉府﹐魄朝帝眞﹐圓光罩頂﹐潮湧玄海﹐響澈玉淸﹐乃眞玉液之丹還﹐古眞名曰」醍醐灌頂「。﹝謝按﹕玉液小還亦有調神一著工夫﹐待其河車調流﹐陽關緊鎖﹐而陰神出現﹐再調神演神純熟﹐放光引致元一而眞陽充足﹐我心晝夜長明﹐方可行金液大還﹐世人大多不知此一步調神溫養沐浴工夫﹐或稱此爲出陽神﹐則大錯也﹐此時元神方成﹐入歸泥丸。玄海者﹐腦海也﹐玉淸者﹐上丹田淸虛之境也。﹞若夫女子玉液﹐乃是赤龍液化白鳳髓。厥髓充足﹐乃可從事逆流﹐不爲虛行故事。个中加法﹐𨿽不離乎四則之所示﹐而妙義須循六則。蓋以能如是﹐方能用用無窮﹐是卽前賢所謂」一粒復一粒﹐用取豈有竭﹐得到眞種子﹐此事還當力。「然其致足致得之由﹐總因克事虛寂心念﹐受者勉諸。

﹝謹按﹕此則﹐當引翠娥仙子自述一則注之。則曰﹕」余昔從事還丹﹐法用人忘其人﹐法忘其法入手﹐時至則行﹐故能吾忘爲我。但自今斯明斯﹐﹝今﹐今日。明﹐明日。斯﹐此還丹大事也。﹞日忘其日﹐時忘其時﹐一旦天地亦無。久之。而吾忽醒如悟如﹐寂聽寂視而已﹐然竟渾忘何事而事也。但覺灸如焚如﹐而後現有脂如油如﹐﹝後﹐乃北極之後。脂如油如﹐赤龍液化白鳳之髓也。﹞無際無涯﹐若有聲﹐若無聲﹐時流時止﹐載激載噴﹐有時而懸若雪練﹐有時而淨若冰湖﹐時非一時﹐處非一處﹐目不爲眩﹐神不爲疲。忽於个中﹐見見聞聞﹐卻足迷性者。吾於斯時﹐尙克自警曰﹕毋爲物誘。「又忽覺曰﹕」天地與我同體者﹐返身內省﹐吾身諒亦同然﹐理果外然內亦然﹐則必內然。「於是反躬自省﹐吾無有我﹐寂體久之﹐我乃現焉﹐﹝謝按﹕」吾「者﹐識神我己﹔」我「者﹐元神眞意。﹞然欲深入內省﹐絕無門竇。遽然如夢覺﹐覺此身中﹐中下下極﹐火熱如灸﹐聲發如雷﹐風聲潮聲﹐起自个中﹐倏忽之間﹐穿閭升脊﹐透枕達谷﹐如注甘露﹐乃由鼻落。華池水滿﹐咽不勝咽﹐而時不半晌﹐已造液湧南洋﹐尋將注腰繞臍﹐以熔以冶﹐天地同體﹐外然內然﹐其信然矣。我於斯時﹐竟循常序﹐功竣乃退。」云云﹐仙子所述﹐純是化功﹐想其平時﹐必克專事虛寂於前﹐進事忘忘於後者也。一得故采以證印事是功法者。﹞

第八則胎息

若曰女修正途第八則﹐題曰「胎息」。蓋言胎息﹐至道也﹐天梯也。女子還丹以後﹐精气充足﹐與男同體﹐不假胎息﹐還虛無日也。夫此一息﹐功用無邊﹐而訣修至簡。然非盡人一成﹐其中大有差等﹐是非造物有以主之﹐造物亦自因物成物也。方人假寂﹐以尋息鼻﹐無思也﹐無慮也﹔﹝謝按﹕「虛」非道也﹐「寂」亦非道﹔「虛」非玄竅也﹐「實」亦非玄竅。乃是借「虛實寂靜運動」等作爲手段與工具﹐來見道來入玄竅。﹞朝斯夕斯﹐一朝摸著祖竅﹐竅自洞開﹐不招也﹐不拒也。翕然息與鼻合﹐﹝謝按﹕此則乃指金液之法訣﹐其法﹐下手之初﹐心息相依於身外虛空中﹣﹣非指肉身外之充滿空气的虛空。到鼻息心跳俱無﹐則外玄關自動﹐精自化气﹐炁自化神﹐神自還虛﹐自然天然﹐長覺長明﹐身中自有無限天機﹐身內身外打成一片﹐天人一气﹐故曰胎息﹐又名還丹。又按﹐下手之初﹐從外丹田入手﹐旣而內外丹田合而爲一﹔旣而天地人混沌爲一。﹞浩浩兮無涯﹐冥冥兮莫測﹐不知祖是我﹑我是祖﹐一鼻呼吸﹐古哲名曰胎息。然此竅中﹐陰陽五行﹑天地人物﹐皆生於此。息隨機感而機應﹐自成天水地人神鬼六等仙眷者﹐訣惟虛寂致極。德合眞一而修﹐成天仙﹔德合玄一而修﹐成水仙﹔德合貞一而修﹐成地仙﹔德合精一而修﹐成人仙﹔以下二乘﹐德合情一而修﹐偏陽成神﹐偏陰成鬼。善人之證果﹐未可得謂眞仙也。差等致如是﹐種在機感機應。﹝謝按﹕種瓜得瓜﹐種豆得豆﹐修行惟「志」而已。﹞𨿽曰天賦﹐豈非自取﹖受者勉旃。﹝謝按﹔以眞一而感則成天仙﹔以玄一而感﹐則成水仙﹔……。一「鼻」者﹐外玄竅之謂也﹐造化之玄牝也。非人身之鼻孔﹐因從呼吸入手﹐故稱鼻﹐先由「心息相依﹐神气合一」至「神息相依﹑性命合一﹐」皆在玄竅中進行﹐故稱「一鼻」呼吸﹐天地人我同一炁一神﹐同一玄竅也。﹞

﹝謹味則說﹐胎息一功﹐眞至道﹑眞天梯也﹐敢不勉旃。﹞

第六則南無

若曰女修正途第九則﹐題曰「南無」。蓋言女修大成﹐無如大士﹐乃苦行燻修﹐修證佛菩薩。其得力乃在南無二子。二字之中﹐蘊藏玄義。惟能體守此身卽佛﹐猶如一座晶制七級浮屠﹐安鎭普陀巖上。座前有个紅孩子﹐乃是識神領袖﹐大士一任他東參﹑西參﹐參到五十三參﹐參參見佛﹐公案了了﹔繼憑南洋龍女﹐捧獻自在玄珠﹐乃用紫竹林隔住﹔旋任白鸚鵡﹐上下飛舞﹔手持淸淨瓶﹐插住楊柳枝兒﹐收取自然甘露水﹔穩坐普陀巖上﹐用哆羅之法﹐以一字放在眞眞之地﹐收得至寶放在魚籃之中﹐念伽羅伐哆﹐將一切娑婆縱在南海﹐海中由他波浪滚滚﹐俺只自在觀自在。此一部大法﹐卻少不得第四則內功﹐尢當息息出自上則﹐則自步步步返眞虛﹑眞寂﹐功圓行滿﹐乃得與大士相視而笑﹐穆如釋如也矣。受者勉諸。

﹝謹按﹕此則純以化功了化機﹐只許意會﹐毋許饒舌﹐但須要勤勤懇懇於南無﹐體守此身卽佛﹐活活潑潑﹐無往無所焉而已。﹞

若曰女修正途第十則﹐題曰「愼終」。蓋言女子﹐坤德也﹐地道也﹐無成而代有終者﹐是亦應行贊襄化育於光天化日之下也。而功仍自虛寂入手﹐不費分文﹑不勞絲力﹐坐而致之﹐人莫知之﹐而德參造化﹐是蓋卽身以醫世也。而功純以調心虛寂爲用﹐調至胸懷淸靜而天都泰安﹐調至坤腹通泰而閭閻富庶﹐調至四肢通暢而四夷安靖。如是﹐體調而身安﹐身安而世治﹐響應如是﹐故能一刻淸和﹐卽有一刻實德﹐𨿽不見效而效自有焉。第恐素學未淳﹐三田不貫﹐蓋未有一身未濟而能得濟世才也。﹝謝按﹕儒有云「修身﹑齊家﹑治國﹑平天下﹐」至哉斯言﹗﹞訣惟朝斯夕斯﹐人一己百﹐人十己千﹐𨿽愚必明也。受者勉諸。

﹝謹按﹕此則乃是西王母準重頒授全部﹐不二元君乃遵玉淸神母口授醫世大道﹐輯易昔傳末則﹐以殿則末。信屬開辟以來未有之曠典﹐呂祖謂爲造化幸甚﹐元君謂爲道運之當重振。其有厚望於後學如此﹐一得願得見是書者﹐互相勸勉云。﹞

泥丸李祖師女宗雙修寶筏

太虛翁沈大師述並注受業弟子閔一得重訂

第一則

泥丸氏曰﹕女功進步﹐初則止念﹐繼則調心﹐念止心調﹐便可從事按摩矣。法忌避炎就涼。蓋女以血爲本者﹐其性偏陰﹐陰性喜涼﹐不假按摩以微行气機﹐則易淪入純陰﹐陰則涼﹐涼則冰﹐如不加之以動運﹐釀成痰凝血瘀等病﹐而功難行矣。然須從止念調心始。女屬坤﹐而坤藏眞火﹐火伏則吉﹐火發爍金﹐不調而運﹐金遭火逼﹐則有翰音登天之象﹐故女修訣惟從止念調心始。止念調心﹐功不厭多﹐亦不忌久行者﹐靜中有動也。

﹝太虛氏曰﹕念止則气純﹐心調則气和﹐續行按摩﹐則有陽發之機﹐慮或機郁躁生﹐故復示戒。且凡女性喜涼惡熱﹐而初得止念調心和气﹐中或遭機郁躁生景象﹐必起提灌眞陰之念﹐此純陰洶聚之由。蓋靜則陰凝﹐不動則陽郁﹐初學必有此獘。不知推究發躁生煩之由﹐遽求得涼快一時﹐誤知﹗必須加功﹐用運气機之法﹐气行則躁自釋﹐不悟此而求其效﹐適更增病﹐此又痰凝血瘀之所由致也。故切戒之。法惟續事按摩者﹐正以杜斯瘀凝之竇。又以人情樂功喜進﹐或致按摩過猛﹐地火焰騰﹐凡火從之﹐則有爍金之獘﹐故有翰音登天之戒。翰音者﹐酉禽也﹐逼之極﹐則飛走上登﹐故又申說止念調心之妙。蓋示此則爲女宗澈始澈終之要訣云爾。﹞

第二則

泥丸氏曰﹕女子精修﹐以陽旺爲始﹐而以陰格爲終﹐此法至祕﹐知者鮮矣﹗迷者循修男訣﹐智者趨向禪宗﹐亦克自證一果﹐得有立亡坐化之效﹐不知仍淪鬼趣﹐離道遠矣。蓋女以血爲本者﹐血旺則精盈﹐心涼則生血﹐古雲液血之煉﹑血精之化﹐還仗神淸。血無液化﹐液失神烘﹐液泥成痰﹐流注脾胃﹐蒸升著肺﹐散流經絡﹐百病蝟生﹐五臟被災﹐六腑遭厄﹐故古丹訣﹐必先息心。心息定而神淸﹐心斯涼矣。故必當俟心涼液湧﹐然後念注乳溪﹐加以用手旋摩﹐務使气機洋溢﹔次舉兩手分旋其房﹐亦惟俟此氤氳周繞﹐更覺暖气後烘﹑雙關得有煙焰﹐勢逼透關﹐滿關泥液﹐分注乳溪﹐一如泉湧﹔旋以眞意﹐導入南洋﹐寂而守之﹐約有四九之息﹐捨意一松﹐覺此个中﹐油然而降﹐分注兩腰﹐左右盤旋﹐各約神息四九之數﹔乃一意引聚臍輪深處﹐緩旋四十九﹐急旋四十九﹐察吾尾閭﹐暖气後穿﹐如或勢緩﹐可甩提縮二便法﹐自得穿尾升脊﹐上過昆侖﹐降注泥丸﹔覺此泥丸﹐寬廣如海﹐自可停畱涵育﹐旣而降注華池絳闕﹐大地閻浮﹐露珠沛灑﹐混忘所事﹐但覺恍焉惚焉﹐不呼自呼﹐不吸自吸﹐不提自提﹐不咽自咽﹐此中滋味甘香﹐气神充和﹐三田一貫﹔已而玄況四塞﹐急須內顧﹐順將萬緣放下﹐旋覺身虛若谷﹐大地亦無﹐隱隱涼气襲人﹐氤氳四塞﹔忽復霧散云收﹐下現性海﹐碧波澄如﹐我總一念不動﹐忘境忘情﹐忽現金光萬道﹐細雨如珠﹐隨光下注﹐左旋右轉﹐化成皓月﹐浮沈晶海﹐遽然如夢而醒。泥丸氏曰﹕此際急須內省此身﹐斯時以气爽神淸﹐徧體和暢爲得﹐得則全身照凝片時﹐以意注牝﹐覺得此中恬泰﹐是矣。遂復摩手摩面﹐運神繞腹﹐雙聳轆轤﹐俱各行四十九息﹔徐徐扭腰﹐擺灑膝腿﹐坐點趾尖﹐各行二十四息而止。行之百日﹐日行三次無間﹐天仙根基立矣。

﹝太虛氏曰﹕此則大略﹐古名上天梯﹐大道丹訣在是﹐只欠末後大著﹐後之學者﹐務先熟讀﹐字字體去﹐息心默會﹐日十百徧﹐則行功時﹐如入熟徑﹐不爲境迷﹐縱或現象稍異﹐而層次井然﹐切戒學者持作《西遊記》看過。蓋男子丹經﹐汗牛充棟﹔女子丹經﹐世少全冊﹐得如金華直指一十八則﹐已屬不傳之祕﹐得此指南以合參之﹐坤道天仙祕訣備矣。若僅得夫直指﹐地仙人仙而矣﹞

第三則

泥丸氏曰﹕男子雙修不用鼎﹐用鼎終非得道人﹐添油乃小術﹑非眞訣﹐眞訣三才爲一身﹔女子雙修總一般﹐無含三有育成丹﹐个中眞一如倉粟﹐造化爲鑪熟任餐。又曰﹕可知世有無遮會﹐種子原來徧大千﹐假个壇場作鑪鼎﹐盧能去後失眞傳。又曰﹕吾說此偈﹐天龍八部﹐應各驚駭﹐謂吾饒舌﹐恐遭玄罰。而我暢言之者﹐蓋承玉淸神母懿旨﹐謂惜大道絕傳﹐曾敕不二聖姑﹐鄭重宣示﹐口以授我﹐意在直泄﹐毋復假名易號﹐重誤後人。其說曰﹕孤修非至道﹐同類自相須﹐身外有身者﹐形忘堪事諸。其訣曰「乾元得自頂﹐坤元失自牝。人元徧大幹﹐三元一心領。不外心寂虛﹐不外身無梗。動靜合眞常﹔我無元自並。元並一亦並﹐一元卽情性。情乃性之元﹐性爲才共稟。能無元一化﹐自超無上品。」是乃玉淸神母之懿旨﹑不二聖姑之口授也﹐能者從之。

﹝太虛氏曰﹕同類相須﹐太極之理﹐是卽所謂二五之精﹐妙合而凝也。《悟眞》內外﹐全部《參同》﹐所言只此一理﹐世人誤會﹐乃有三峯之穢行﹐今得師訓﹐千百載心傳始白。炳何幸而得授。﹝炳乃太虛翁派名也。﹞世何幸而得明﹐是爲男女二宗末後大著。第非具有慧力﹐鮮克有終者。炳味宗旨﹐法惟無我﹐乃能無物﹐物我兩忘﹐眞一乃現﹐眞一已現﹐循一以持﹐一自相溶﹐化化生生﹐無窮無已。个中皇道﹐莫如無遮佛會﹐丹書所謂生龍活虎﹐徧滿虛空。炳於斯會見之﹐然須一循古制﹐乃無侮吝。以斯會也﹐其義至密而迹至顯者﹐切莫誤會。夫所謂密﹐密在一心﹐有得有失﹐人莫得而知者是﹔其所謂顯﹐顯若市聚﹐行行止止﹐纖毫無隱者是。惟其則法乃爾﹐故能不爲世忌。噫﹗哲人心苦矣﹐哲人之見遠矣﹗﹞

第四則

泥丸氏曰﹕然﹐古聖有云﹐凡質不化﹐了道無期﹐功行不圓﹐證果無日﹐躐等而進﹐適證岐迷﹐不圓而證﹐下品小果。學者凜此慈示﹐須預煉得法身堅固﹐則有受煆之基﹐此基不立﹐未可與言上則也。上則所事﹐純是化功﹐而步步起自色身﹐是乃寓虛於實﹑卽實致虛之作甩。天仙功法如此。

﹝太虛氏曰﹕法身者﹐身外之身也。夫此一身﹐非存想所得有﹐非法煉所能成。其訣則借假修眞﹐其加修不外色身﹐訣惟煉此色身﹐內外貞白﹐是身非身﹐非身是身﹐所謂功舉則身無﹐功停則身有。方其無時﹐一切寒暖覺非我﹐一切痛癢覺非我﹐所謂覺而勿著者是也。如何得能﹐法惟神宅虛無﹐身不爲身﹐則能之。能識眞一﹐一外皆幻者﹐更能之。如是煉至無遠無近﹑無內無外﹐則更進矣。加修至夫無去無來﹑無入無出﹐則眞造夫無遠無近﹑無內無外也矣。再能加修夫無起無滅﹑無動無靜﹐斯眞無來出入矣。如是﹐則已具法身淨境矣。然不外於色身中討者﹞

第五則

泥丸氏曰﹕眞陽之言是。﹝眞陽﹐太虛氏之號﹐爲泥丸氏所贈﹞。如是精修﹐法身自具﹐如是不退﹐身外有身。汝須知﹐古哲必藉末後大著以了道者﹐乃是了道中之捷徑耳﹗蓋以一身之眞陰眞陽有限﹐從而煉之﹐不外後先互煆。平時煉得此訣﹐非無日增月累之效﹐無如一身後天凡累﹐亦有日生月增之勢﹐縱能勇於精修﹐而遭大厄者古今不少﹐良可憫也。無他﹐總緣一身之眞先﹐多寡可計﹐而一身之僞後﹐滋長莫測﹐況修不自童眞﹐沾染破敗﹐人人難免乎﹖汝於此﹐可爲世人懼矣﹗

﹝太虛氏曰﹕飲水飲湯﹐冷暖自覺。苟其法身已具﹐所謂調護之訣﹐收放之宜﹐無勞訪得者﹐固已有內驗足審也。卽或法身末具﹐所謂調護之訣﹑放收之宜﹐亦只宜於一身中尋其消息者﹐亦不外乎塞通升降﹑寒溫燥潤也。於此而施其則法者﹐夫豈外乎塞者通之﹑寒者溫之﹑燥者潤之﹐循環顚倒於其間乎﹖其大旨﹐以專以柔﹐不爲物誘﹐調基心炁﹐一其气機﹐知此身爲寄器。凡夫按摩提縮與諸存運頻加者﹐不過靈活其气機焉而已。苟其炁機已靈且活﹐法惟專柔爲主﹐念起卽化﹐一收卽休。愼毋騎牛覓牛﹐收不知休﹐是名頭上安頭。卽如通充升降﹑溫涼平潤等驗得之﹐皆忌粘滯﹐亦猶收當知休之義耳﹗準此以修以養﹐萬無脫斃之虞也。炳見如是﹞

第六則

泥丸氏曰﹕然﹐汝言是。女之神飛﹐男之精泥﹐皆緣頭上安頭之故。蓋神之所戀者﹐精也。神凝精平則安﹐精涸神孤則飛﹐不知者謬爲蛻化﹐大可哀也。於是可知過行按摩存注之非﹐其故何哉﹖女子內陰而外陽﹐卦義屬離﹐而眞陰每隨月信漏失﹐故靜勝動者吉﹐動勝靜者凶。男子以精爲本﹐女子以血爲本﹐精以暖旺﹐血以涼生﹐知此﹐則知所以養矣。女功之不廢按摩存注者﹐其義有二﹕一以通其气機﹐則經絡疏暢﹔二以煉其津液﹐不使液滯化痰﹐而液乃化血。古哲謂以靜存爲宗者﹐亦有二義﹐君安臣庶安﹐則神淸不飛﹔又靜則慧生﹐不爲欲攪﹐而命得保固。此則一己雙修之訣也。气機旣舒﹐志意淨寂﹐加之以充和﹐繼之以貞白﹐日計不足﹐月計有餘﹐踵而事之﹐一旦證夫身等虛空﹑三田一貫﹐惟覺肢肢節節竅竅光明﹐功修至此﹐一己之身﹑外身具矣。果能踵事不退﹐神足气充﹐念不外馳﹐則神不逐念﹐血生必旺﹐眞陰亦足﹐气精自有彌天塞地局境。然或逐念騰飛﹐便墮二乘﹐丹書所謂陰神出殼是也。學者不可不戒者也。

﹝太虛氏曰﹕炳嘗聞諸夫子﹐神者心神﹐守而不飛者﹐戀精而守也。精一涸﹐則神飛矣﹐精者腎精﹐精之不泥者﹐得神以禦耳﹗蓋此泥精﹐尙非元精﹐乃是液類﹐身且未成者是也。眞神一離﹐斯精乃泥凝矣。《易》曰﹕一陰一陽之謂道。偈曰﹕半斤八兩始成眞。又曰﹕孤陰不生﹐獨陽不長﹐乾坤坎離﹑震巽兌艮﹑地天日月﹑性命男女﹐一陰一陽﹐循環終始﹐謂之常道。修或一乘﹐感或一偏﹐便成獘政。又曰﹕大凡人之初修﹐惟在一身中求配合﹐而第有先後之後﹐先者曰眞﹐後者曰假。原夫假育於眞﹐眞亦名假﹐假返於眞﹐便亦名元。采或失時﹐或著色相﹐便落旁徑﹐卽成凡幻﹐大足爲患。然猶有救。其最烈者﹐莫如孤修功足之候﹐感入杳冥﹐而念或一偏﹐則格致亦偏﹐𨿽求中止﹐事不及矣。女則神飛﹐男則精泥﹐可不愼哉﹗噫﹐要知崔公《入藥鏡》「是性命﹐非神气。」曰神曰精者﹐猶如黃葉止兒啼也。不識眞金﹐焉辧黃葉﹖鐘祖有言﹕四大一身皆屬陰﹐不知何物是陽精﹐有緣遭遇明師指﹐得道神仙只事身。又云﹕有無交入爲丹本﹐隱顯相扶是水金﹐莫執此身云是道﹐獨修無物是孤陰。合之師示﹐蓋有所謂眞種子者在歟﹗然不外於此身求者﹐其旨玄矣﹞

第七則

泥丸氏曰﹕然。《道德經》云﹕有物混成﹐先天地生﹐寂兮寥兮﹐獨立而不改﹐周行而不殆﹐可以爲天下母﹐吾不知其名﹐彊名曰日道。又云﹕恍兮唿兮﹐其中有物﹐杳兮冥兮﹐其中有精﹐其精甚眞﹐其中有信。蓋此一物﹐閉在形山﹐古人有言﹐不在身中求﹐不在身外采﹐恍恍又惚惚﹐似在虛無杳冥之間﹐而不外乎玄關一竅。此一竅也﹐其大無外﹐其小無內﹐思之不得﹐運之不開。法惟身等虛無﹑萬緣放下﹑空忘其空﹑寂忘其寂者﹐神自入彀﹑炁自內出。气體氤氳﹑無頭無尾者﹐是此物之發現﹑身外身之始兆也。此竅不開﹐縱能斷龍神化﹐尙是黃葉之幻有幻無也﹐何得謂之結胎﹐何得謂之入門﹖前則所示﹐尙是黃葉﹐非眞金也。

﹝太虛氏曰﹕按摩𨿽妄﹐棄之則气機不通﹔注想亦誣﹐廢之則炁精不足。踵而上之﹐修至有物無物﹐而師意猶未許爲究竟者﹐以猶是這邊事耳﹗𨿽然﹐這邊事盡﹐那邊易通﹔那邊未通﹐機隔重山。其通也﹐以念引之﹐油然沛然﹐四鄰自至。故𨿽隔山隔湖﹐而气機之通﹐有如覿面。其法惟何﹕聞之師云﹕放光以引之﹐攝心以俟之。若彼升我降﹐彼退我歸﹐會而已矣﹐無益也。法惟於不寂中﹐寂然不動﹐虛而善受。气機一到﹐覺有諧暢之趣﹐仍自寂然不動﹐以意包攝之﹐深藏內煉﹐由坤達艮﹐乘槎入漢﹐覺有金光電掣﹐涼气彌空﹐如雲如煙﹐繞身內外。於斯時也﹐戒雜人意﹐或慕或疑﹐念起立撇之﹐覺有一種气機﹐油然充塞於中﹐無有內外﹐無有邊際﹐倏忽之間﹐變態疊現﹐難以計算﹐莫之能繪﹐莫之能說。然亦有寂無光耀﹑黑漆成夜者。是皆謂之玄影﹐又名彼岸圓象。實則彼我圓圖﹐謂之《華嚴》《楞嚴》《法華》三境﹐三山﹑十洲玄景。其實彼我化工之气機﹐彼岸非彼岸也。而彼岸得證﹐又不外此。師云﹕某嘗質諸淸淨元君﹐元君曰﹐如是如是。又曰﹕男功何獨不然﹞

第八則

泥丸氏曰﹕偈有之﹐翻來覆去乾坤事﹐二炁交精合艮金。又曰﹐鷹拿燕雀﹐鶻打寒鴉﹐細中之細﹐妙中之妙﹐而不外夫知白守黑﹑知雄守雌﹐又豈外夫存無守有也哉﹗

﹝太虛氏曰﹕《道德》《南華》﹐非女子所能日誦﹐《淸淨》一經﹐讀之宜熟﹐內則宜崇﹐啉惟《坤寧》《貞一》二經歟﹗蓋性不徹者命難存﹐戒不嚴者功不篤也。味師引偈﹐其義隱奧﹐詎易測核﹐𨿽沐揭示上上法﹐凡女何知﹐依然洋望﹐天下比比也。蓋含全部火記於中。熟讀《黃帝陰符》﹐參看《龍虎》《參同》《悟眞》﹐乃可與言是則也。炳爲略示端倪﹐曰﹕翻來自覆去﹐其事有循環。識得一中一﹐參參一在前。都來只二炁﹐精交影萬端。身無一乃現﹐能包彼大千。大千影燦燦﹐燦燦是彼元。不爲元引去﹐元始卽吾元。元元不一一﹐一一一無全﹐寂然不撤手﹐功夫豈等閒。雀燕由渠燕﹐鴉寒亦聽寒。不饑時不到﹐時到任吾餐。是爲妙中妙﹐玄中更有玄。白知故守黑﹐渾望得大全。間渠何得爾﹐極無極具焉﹐師之精義蓋如此﹐𨿽然﹐有無自相生﹑取捨須循一也。色身不化﹐百事無成者﹞

第九則

泥丸氏曰﹕善哉﹐汝說也。語有諸﹕欲事超凡﹑先淨凡思﹐繼空三界﹔而不愆內則﹐不媚鬼神﹐孝敬慈祥﹐無違夫子﹔柔順利貞﹐不違坤道﹔動則循理﹐靜則釋如﹔寓道妙於執箕執帚﹐悟火候於執爨執炊。詩曰﹕委委佗佗﹐如山如河。之子不淑﹐云如之何。其垂戒也﹐爲何如哉﹗

﹝太虛氏曰﹕師此一則﹐其旨微矣。蓋夫世之皈道皈釋者﹐鮮循內則﹐罕識性宗﹐能柔順以事師長﹐每嫉狠以悖倫常﹐其弟其師﹐不齒於名教﹐抑將自投於鐵圍阿鼻也﹐不亦哀哉。

一得曰﹕我師太虛翁無上大道得傳於師祖泥丸氏者﹐十有八九﹐更於此書見矣。按﹕此中心傳﹐豈僅女宗之寶筏﹖男宗枕祕夕於中逗透者﹐不一而足。原本蓋由輾轉傳寫﹐頗多訛舛﹐謹訂正而釐定之。惜有《男宗雙修寶筏》﹐爲長山袁氏攜去。待訪之﹐應未失也。蓋男宗書中﹐亦逗《女宗寶祕》﹐而其謄本﹐乃亦大有脫簡﹐若得而訂正之﹑合刻之﹐斯成完璧﹐兩書得以會參矣﹐渡世之功不小也。識此以告得男宗書之君子云﹐毀去善書﹐必遭冥罰﹐見諸經典﹐可不戒哉。金蓋山人閔一得謹跋。時維道光十年歲次庚寅孟秋望日﹞

女丹撮要

濟一子金溪傅金銓匯輯

呂祖步蟾宮詞曰﹕坎離震兌分子午﹐須認取自家宗祖。地雷震動山頭雨﹐洗濯黃芽出坤土。捉得金精牢閉固﹐煉庚甲要生龍虎。待他問汝甚人傳﹐但說道先生姓呂。

《上藥靈鏡三命篇》曰﹕命之微﹐難言矣﹗其中消息千變萬化。人之臍曰「命門」﹐中有黃庭後有幽闕﹐上有闕元下有气海﹐左日右月皆光也。命之光亦有三焉﹐光之黃者丹田﹐白者胎元﹐紫者血元。血元者﹐乳房也。在中一寸二分﹐非兩乳也。男子之命在丹田﹐丹田者﹐生丹之眞土也。女命在乳房﹐乳房者﹐母气之木精也。胎元結胎﹐血元生血﹐丹田生丹。工夫在子午二時﹐存心看乳房之空竅﹐呼吸綿綿﹐出少入多﹐候月信至時﹐從丹田運上乳房。月信者﹐非以經至爲月信者也。信之一字﹐如人在外尙未回家而信先至焉。信至之日﹐彼自知之﹐或腰腿疼痛﹐頭目不安﹐不思飲食﹐此信至而成血也﹐乃气也。當在兩日半之前﹐專心用工。若經行﹐則赤龍陰精不可把持﹐亂行妄運殺人不少﹐須待其經後兩日半﹐以白綾試之﹐其色黃金乃經罷符也。照前工運上以斬之﹐如此數月則經變黃﹐黃變白﹐白化而無矣。觀此以有還無之道也。女子以血爲腎﹐乃空竅焉。過四十九歲﹐腰幹血涸無生機矣。養而久之﹐又生血元似處子焉﹐此又無中生有之妙也。見其有之﹐一斬卽化而命生矣。此時則用性命工夫﹐與男子同也。臍中風生雷鳴電掣﹐木靈之化也。雲蒸霧變﹐花笑鳥飛﹐土元之生也。誰知其妙哉﹖

懶道人曰﹕女命何以有三﹐謂上﹑中﹑下也。上者﹐陽穴﹔中者﹐黃房﹔下者﹐丹田。少則從上﹐衰則從中﹐成方從下耳。又女子內陽外陰﹐先須斬赤龍以全其體﹐則坎化爲乾矣。然後用男子之工﹐修之一年卽得以金丹在其中﹐故也。

太陰修煉法曰﹕太陰修煉形之法﹐與太陽煉形之法大同小異。初下手時﹐閉目存神大休歇一埸﹐使心靜息調而後凝神入炁穴。﹝在兩乳間心窩上﹞將兩手交叉捧乳﹐輕輕揉摩三百六十徧﹐將气自下丹田微微吸起二十四口﹐仍用手捧乳返照調息﹐久久自然眞息往來﹐一開一合﹐養成鄞鄂﹐神气充足﹐眞陽自旺﹐其經水自絕﹐乳縮如男子﹐是謂斬赤龍。如此久久行持後﹐不必捧乳吸气﹐只凝神於炁穴﹐回光返照是謂玄牝之門也。眞息悠悠﹐虛極靜篤﹐陽气燻蒸河車逆轉﹐萬朵紫雲朝玉宇﹐千條白【百】脈種泥丸﹐自覺一點靈光﹐不內不外﹐由下田上升絳宮泥丸﹐下重樓歸於金胎神室。十月工夫陽神出現﹐與男子同初【功】無彼此之別也。

先天玄微曰﹕女子未生以前﹐父母媾精之際﹐父精先至母血後至﹐血裹精而成女形。女子受生之時﹐先得母之鉛炁一兩﹐先生右腎﹐牽一條絲於上而生雙睛﹐牽一條絲於下而生金丹。自玆以往十二日生癸水一銖﹐一百八十日生癸水一兩。自是而後十五日生癸水一銖﹐一年生癸水一兩﹐至十四歲生癸水十四兩於血海中﹐同前胎內帶來二兩﹐共成全一斤之數。三百八十四銖﹐合周天三百八十四度﹐一年得三百八十四日﹐易卦三百八十四爻﹐天地之數﹐陰極陽生﹐癸盡鉛現。故二七而天癸降矣﹐十四歲天癸降後﹐至廿六个月零七日半﹐耗去癸水一兩﹐至四十九歲耗之已盡。中有祕訣﹐難以盡言。

修眞辧難或問曰﹕男女下手處分別如何﹖答曰﹕男子下手以煉气爲要﹐女子下手以煉形爲要。煉气者伏其气也﹐伏气務期其气回﹐則虛極靜篤﹐歸根復合而白虎降。煉形者隱其形也﹐隱形務期其滅形﹐形滅則四大入空﹐剝爛肢體而赤脈斬。男子白虎降則變爲童體﹐而後天之精自不泄漏﹐可以結丹﹐可以延年。女子赤脈斬﹐則變爲男體﹐而陰濁之血自不下行﹐可以出死﹐可以入生。故男子修煉曰太陽煉气﹐女子修煉曰太陰煉形。又問﹕女子煉形不伏气乎﹖答曰﹕女子性陰其气易伏﹐而赤脈最能害道﹐其所重者在此。故下手則在著重處用力﹐赤脈一斬气自馴順﹐非若男子性陽其气難伏。譬如男子伏气三年﹐女子一年可伏。果是女中丈夫得師口訣﹐行太陰煉形法﹐三五年間卽可成道﹐比男子省力。但女中丈夫最不易得﹐不易得者﹐剛烈須過於男子百倍之力者﹐方能濟事。若與男子等力者﹐萬萬不能﹗又問大道不分男女﹐何以男女有分別﹖答曰﹕其道則同﹐其用則異。蓋以秉性不同形體有別﹐故同一性命之道而行持大有不同也。問赤脈如何斬﹖答曰﹕赤脈本身後天之陰气所化﹐陰气動而濁血流。欲化其血﹐先煆其气﹐气化而血返於上﹐入於乳房。以赤變白周流一身﹐自無欲火炎躁之患﹐欲火消而眞火出。從此穩穩當當﹐平平順順﹐保命全形自不難耳。

女丹匯解

無量劫佛編輯

廣東月西老人述

玄天上帝曰﹕易曰乾父坤母﹐陰陽之義昭昭可考。有天地然後有男女﹐則陰陽之道又不言而諭。則是有天地之不可無男女也﹐明矣。男受乾坤之變化而成其象﹐女亦秉乾坤之交泰而有其形﹐凡具玆形象者﹐皆具乾坤之炁﹐而同列於宇宙之間耳。今當慈航普渡之際﹐寶筏共撐之時﹐男則教亦多術﹐競捨坤維而不顧哉﹖指男之玄精奧妙不啻汗牛充棟﹐度女之法範典型殊成寥寥無幾也﹗吾切發悲而獨論之﹐是集之中﹐言𨿽廣而少統論﹐以約束其妙焉。女子體屬陰象﹐則陽又歸於何所﹖體陰也﹐气陽也。气以形擬﹐則陰陽難以名狀﹔气以血言﹐則陰陽始有著落。血本汗也﹐非气而血不運動﹐气中含炁﹐而淸濁以分。血又陰也﹐非陰中所蓄之陽炁﹐而气不流通。吾辯至此﹐不得不一口而破其眞矣。气海屬陽﹐陽中含陰﹐血海屬陰﹐陰中藏陽。此穴此竅中分隔膜﹐卽十二時辰皆無停滯之候也。﹝气海﹑血海在臍相對分隔膜一寸三分之下﹞陽極而陰長﹐陰極而陽生﹐兩兩旋轉交會﹐足於三十而信自動矣。所交者陰陽﹐其實气爲之交耳。此一竅也﹐一分爲二﹐信停而炁則衝﹐信露而炁則泄﹐故月信動宜止其功﹐若炁泄而功仍不止﹐則引濁气而衝些子之玄矣﹐可不戒哉﹗男體以精中之炁而貫些子﹐女子以血中之炁而燻些子﹐些子足而蓮竅足﹐蓮竅足而抽添始運﹐抽添運﹐而始有甘露下降之說也。殊﹝以上原文缺﹞不知男子之精其炁充足﹐女子之血其炁甚微﹐故名之曰﹕男陽而女陰也。修吾道者﹐絕七情爲本﹐斷六欲爲先﹐則微微之炁又較於勝男子者多矣。何也﹖男子之心易動﹐女子之念略靜﹐動則而炁易泄﹐靜則而炁易長﹐一則易長﹐一則易泄﹐何啻千里之謬歟﹖男子之七蓮易收難放﹐女子之七蓮易放易收﹐苟能眞心不懈﹐不待三五之歲而甘露常降﹐七蓮常開﹐開之易豈有采取之不易哉﹖男女之辯於此明矣。若集中之言虛﹑言空﹑言玄﹑言妙﹑言神﹑言化﹐又男女之大同也。吾再分明而辯其眞焉。果仰辯乎﹖男子則以胎名﹐女子則不言胎而單以息名者﹐恐後世之人錯認胎字﹐卒受誣名﹐嗚呼﹗可女之息不結則已﹐一結而封固﹐再結而自守﹐三結而穩根﹐彊此三者﹐故所易放而易收。貞女節志可不急急以悟其妙耶﹖更道而論之﹐女子之气息原體本柔﹐所不柔者﹐後起害之也。有志超塵者﹐只戒一个剛字﹐常切一个柔字﹐苟常柔溫不息﹐則虛也﹑妙也﹑空也﹑玄也﹐盡儲柔字包括於萬物也。再者﹐男子之神出﹐眞必至純至陽而始有脫殼之機﹐陽中含陰也。女子之神出﹐眞不同於男子之神也。又何也﹖女子造到三陽之時﹐卽可脫化百里之遙﹐造至純老二陽之會﹐則一出永出斷無夭折之患矣。蓋男子陽中含陰﹐女子陰中含陽﹐男子陰在內而陽在外﹐女子陰在外而陽在內﹐陽勝則諸陰易退。吾今不惜眞脈﹐道破於斯﹐無非切望早成眞者之多耳。

玄天上帝批曰﹕可知女子之的丹乎﹖吾所分者的的確確至他法他訣﹐本同男子。其不同者﹐此中之竅訣也。

廣元佛批曰﹕結丹﹑神化﹑脫胎﹐原本虛無自然﹐何有功用之可說乎﹖

金沙古佛曰﹕

大呼同緣﹐細聽吾言。歷年修煉﹐卻也心虔。

功難上身﹐豈無獘端。有法無法﹐常常點穿。

有念無念﹐卻也細談。多犯拘泥﹐又是那端﹖

多犯執著﹐又是何愆﹖皆由世俗﹐雜於後先。

後乃六欲﹐先乃靈元。先後並用﹐靈炁不翻。

先天之炁﹐一綫牽連。三關九竅﹐竅竅皆然。

一雜後起﹐便隔玄關。先天炁阻﹐九竅不安。

一坐之後﹐節節辛酸。徧體拘彊﹐炁未通關。

一竅未到﹐患卽相纏。爾等修煉﹐誰知此番。

無發慈悲﹐下細指穿。以便防患﹐莫怪上仙。

以法悞爾﹐个个膽寒﹗先後有气﹐只分寸念。

念本難淨﹐須聽自然。切勿拘念﹐拘卽阻關。

中田一炁﹐全體聚焉。仙云采取﹐采取先天。

後天念絕﹐先天自然。合而爲一﹐三關充滿。

配合陰陽﹐兩兩相連。陰消陽長﹐固結一團。

丹從此長﹐芽從此沾。今察眾生﹐每患病纏。

皆屬先後﹐未分界限。吾與點出﹐个个思勉。

未上坐時﹐先須散淡﹐勿拘勿京【束】﹐活潑自然。

然後上坐﹐更無拘牽。隨其念來﹐隨自出焉。

隨其自化﹐只將神全。念若堆積﹐毫不沾絆。

閉目思睡﹐身化形完。無人無我﹐死屍一團。

如此用功﹐病自安然。更不惹病﹐全體舒安。

拘念炁阻﹐火卽焚原。著意炁散﹐邪更燎然。

病從此起﹐燒幹眞元。女子血海﹐气化出焉。

邪火一動﹐蒸透命原。血漸枯槁﹐醫治難痊。

血動之時﹐更宜舒展。躁性勿發﹐怒气勿沾。

念更宜淨﹐神更宜恬。隨其紛盡﹐始坐自然。

倘作躁怒﹐觸犯中田。朝夕心熱﹐口苦舌漧。

皆由此起﹐誰辯此端。修煉之人﹐絲毫勿犯。

箱【稍】著塵迹﹐大壞眞元。爾不自覺﹐患卽來前。

身冷身熱﹐皆由有偏。莫謂修煉﹐卻病延年。

倘不知檢﹐患莫大焉。一時一刻﹐念念檢點。

勿犯勿觸﹐易長靈丹。不須期望﹐玄而自玄。

不必苦功﹐丹結九轉。不必苦坐﹐無時不禪。

閒居行住﹐皆長妙丹。爾等修煉﹐心非不專。

後起參入﹐先天隔斷。鮮不受病﹐何怪諸仙。

吾今點出﹐細心相參。一切妙法﹐利勿【刃】割完。

毫髮勿差﹐絲毫勿沾。朝夕優遊﹐灑灑安閒。

有食無食﹐莫掛心間。有作無作﹐更勿周旋。

如是百日﹐妙景自添。能修一載﹐萬象自然。

莫拘修字﹐煉字更兼。一字不泥﹐化如水泉。

始算眞修﹐始算眞煉。修本鋤惡﹐煉本渾全。

有形加煉﹐病自入焉。無形自煉﹐煉乃眞玄。

今日吾臨﹐萬象槪刪。先防六賊﹐亦聽自然。

有心而防﹐難中之難。無心而防﹐勢必自堅。

牢不可破﹐何用防閒。大眾婦女﹐同心勉旃。

身居何等﹐念立何願。事本尋常﹐且莫看難。

易何如之﹐只分塵緣。念盡卽佛﹐欲盡卽仙。

仙佛無異﹐度盡塵寰。爾本有心﹐煉成金仙。

不煉自成﹐不立自立。念與妄想﹐打掃勿沾。

朝朝快樂﹐便是神仙。常常如此﹐何愁西天﹖

吾來度爾﹐金身換全。爾等自量﹐自貴自專。

吾言𨿽淺﹐妙更深探。自始至終﹐大法備全。

金沙古佛曰﹕

法不妙來訣不妙﹐妙在火候第一要。道由無極以生﹐無極原蘊夫竅。精從此處發﹑炁從此處兆﹐藥從此處生﹐胎從此處保。細審機自躍﹐活活與潑潑﹐淵淵﹝以上合編中無﹞與浩浩。皆由此處髮根竅。以大處而論﹐百脈皆由無極分形造﹔以細密而言﹐又屬無形無象卻原萬化盡包到。男女俱同此至寶﹐只分血精兩條﹐男精逆行而成仙﹐女血直騰歸心竅。故而各有各法﹐各有各照﹐女功𨿽用凝字法﹐莫將心地緊相抱﹐如果意馬難拴住﹐稍著片念血海潮。血海與气海兩下有分曉﹐血海以前只七分﹐此處卽是气海竅﹐竅在那不上不下﹐不左不右一妙竅﹐血化气凝化炁妙﹐後天之气先天化﹐一雜人欲便隔到﹐有後無先成凡種﹐仙凡各異須知道。道在此處不算道﹐炁必歸根無極竅﹐方能凝成此靈苗﹐方能結丹火候到﹐此點先後何以分﹐分出火候更莫少﹐癸水若未至﹐勤修莫懈怠﹐朝夕活潑兼樂好。太松精神散﹐太緊閉炁竅﹐必須不松不緊不遲不早﹐不住爲住不好之好﹐不凝爲凝不照自照。此點火候甚微微﹐眾女𨿽當仔細料﹐不識此點不算修﹐修煉二字須忘了﹐多以煉字太著迹﹐一著便卽病根擾。此病一染著﹐藥物難達到。世人動云病根在臟腑﹐此病根藏在髓道﹐藥何以能除﹖全仗純陽一點貫內竅﹐方將此病除得了。好好好﹐吾再示一則﹐再將火候撥幾層﹐不與層層撥﹐終歸含糊於不明﹐必定受病更深沈。炁之衝騰須歸竅﹐動時不能靜始生﹐使爾不知不覺﹐不見不聞歸根後﹐一動性命陰陽會﹐水火旣濟﹐分無極而太極包含化混淪。上坐稍凝煉﹐無相凝﹐莫存有相略微﹝略微二字須著意可也﹞住﹐一有靜機便莫擒﹐聽其自然而靜﹐不可妄參一識神。一切齊放下﹐睡也由他﹐昏沈也由他﹐一毫莫錯驚﹐此點火候少人識。多系將靜妄動﹐身一動炁散成魔障﹐千千萬萬意紛紜。到此時節便下塌來﹐散步等候一刻上塌衾﹐再行去養靜﹐靜自易歸根。若是彊打坐﹐疾病內栽根。再有心多妄﹐先睡而後用凝神﹐無妄切莫用﹐有妄便煉心。煉字須活看﹐微凝恍惚而杳冥﹐方是凝煉法﹐方是入靜第一乘﹐此卽上坐火候法。動時火候要分淸﹐動候必覺﹐覺時莫雜塵。天人此分界﹐仙凡此處分﹐儼像赤子體未覺﹐先天體已覺﹐後天生此界。當細審﹐覺時初刻猶恍惚﹐覺初再轉萬念縈。初字﹑再字義電光﹐一閃頃若無紛紜象。正念聽炁分﹐倘有妄想擾凝煉﹐進一層亦是聽炁還陰陽﹐兩下復元再遊行﹐用此功夫當莫懈﹐捨此一法非上乘。吾今點此眞妙訣﹐男女一齊記在心﹐不是眞種眞心煉﹐輕泄天機被雷霆﹐法𨿽甚淺淡﹐細思絕妙始見精。此卽未得金丹時﹐朝朝不離此法門。

白蓮眞人曰﹕

立志貴堅貞﹐總勿染塵氛。法本平而易﹐運行勿畱停。

有時法當用﹐須知勿太矜。有時法當捨﹐默守本來眞。

動靜兩相參﹐刻刻會天心。貞女原無法﹐不過聊點睛。

血气有衰旺﹐涵養功宜深。久則血化炁﹐白膏貫周身。

自然陰成陽﹐紅塵不動心。方能成乾體﹐方能證上眞。

稍有欺僞念﹐猶恐墮深坑。

白蓮眞人曰﹕

節爲修行之階級﹐貞靜無塵卽初禪。更加修煉養眞炁﹐陰降陽升露玄關。玄關不在身外求﹐卽在寸地覓大丹。心果靜﹐神果閒﹐活活潑潑運周天。炁也歸源血也歸源﹐細細烹煉鑪中間。暑也不熱冬也不寒﹐溫溫養此眞嬋娟。十月丹完全三載﹐乳哺聽自然。自然飛升大羅天﹐自然飛升大羅天。

金沙古佛曰﹕

女丹從何得來﹖男與女兩不相侔﹐女與男大相懸殊﹐男丹由精化炁﹐炁化神﹑神化虛﹐虛極靜篤而丹自結矣。女丹由血化气﹐气化神﹐神化虛﹐虛無自然而丹自成矣。但气𨿽由血所化﹐卻有兩解。如心不定﹑念不潔﹐身不寧﹑气不平﹐則血亦不能化气﹐而血自爲血﹐气不見气則血盡成濁﹐而信皆露矣。夫信本污濁之物﹐何以化气﹖蓋化气者血﹐而所以化气者﹐血中之元炁也。元炁者何﹖血爲通身之精气﹐有此血而精气以藏﹐無此血而气無歸宿﹐血如海水﹐水凝而炁凝﹐衝天則雨露以降。人身有血如海﹐則血自化气而上達徧體﹐然後流通百脈﹐百脈貫而一點下墜﹐由此而丹望結矣。不然滿腹俗情﹐日纏外事﹐性气躁妄﹐紛華牽連﹐憂思鬱結﹐妄念打擾﹐終日無一寧靜﹐則濁气隔斷眞炁﹐天地不交陰陽不調﹐寒暑不節周天不合﹐而病有不成者﹐百無一二。此非道之咎﹐實人之咎也﹗吾今指點眾生﹐各宜細心體會﹐莫謂道不眞﹐特患爾心不眞耳﹗爾心果眞﹐掃盡浮念﹐去盡紛華﹐和緩性情﹐暴戾不存﹐解脫憂患而神恬快樂﹐斬絕外務則天气下降地气上騰﹐先天眞炁自然流露﹐充滿海水﹐气亦自與神炁相接。不坐則已﹐一坐而自自然然﹐其中有無端妙趣﹐較之人間一切別有一重天地﹐方知道不虛﹐而仙不假﹐訣不誤人﹐但要自性自悟可也。吾今再下一丹【言】﹐有謂赤龍不斬而丹不得結﹐道不得成者﹐不知血盡而气亦盡矣。如男子之精敗而丹亦難成﹐其理一也。蓋男精女血多不可絕﹐气離血而气無由生﹐血化气而精始流通﹐如謂血盡而乃言煉丹﹐何靑年血枯而病反起﹖此終不離血之一考證也。又言煉之數年而毫無影響﹐非無訣也﹐實心無靜時之故也。𨿽在朝夕打坐﹐十二時辰無一二時靜定﹐卽或有定不過數刻而已﹐气何時化﹖神何時凝﹖丹何時結﹖經年累月終成一頑人耳﹗動云某某修眞﹐某某守節﹐不管人間一事﹐吾察其實卻與俗人不相遠矣。又云﹕某某卽得眞訣﹐某某修煉多年而毫無一成。殊不知得眞妙訣者﹐始勤終怠﹐多年修煉者﹐姑待苟安﹖如此修道其誣道也實甚﹗吾今勸爾眾生﹐論爾之富﹐富不敵﹔吾論爾之貴﹐貴難比﹔吾論爾之衣服飲食﹐更難比美夫吾。吾且當下割盡﹐爾等有何難捨了﹖割不下眞癡﹐而又癡迷﹐而又迷恐終成無緣之人也﹐可痛也乎﹗蓋仙佛以慈悲度世﹐世人切勿自棄﹐其仙佛可也﹐吾本以普濟爲心﹐爾等幸勿自絕於吾可也。

普賢菩薩曰﹕

朝夕修煉﹐望結金丹。有丹之汞﹐不煉之丹。

丹在身中﹐無形無端。有端非妙﹐無端絕玄。

玄處丹就﹐無玄不言。有心而煉﹐枉費心猿。

不煉自煉﹐方名大丹。丹本空降﹐天地一元。

有形之气﹐不算妙詮。無形之祖﹐萬象包涵。

一得永得﹐空空盤旋。物之生也﹐此處兆端。

物之榮也﹐此點鼓焉。物之藏也﹐此妙爲嫻。

有形有象﹐乃曰後天。無象無影﹐先天之天。

後天生成﹐先天兆元。人之生也﹐理本一元。

無象無著﹐內藏一玄。後天遮蔽﹐玄者不玄。

今開妙法﹐點化有年。人誰不知﹐後起難言。

一朝識神﹐念未淸潭。多參【摻】人欲﹐少見道玄。

七日一復﹐卻也甚難。心多塵垢﹐神多迷涎。

不皎不潔﹐不淨不幹。神气兩傷﹐焉能通關。

關且難通﹐竅何發端。竅旣不發﹐何運抽添。

抽添不運﹐枉坐蒲團。吾且重說﹐收斂神全。

收乃自收﹐卻有玄言。一念偶動﹐卽便自轉。

出須有時﹐考驗中田。前點妙法﹐如如動玄。

如如有動﹐又如無關。此如如動﹐天地兩捐。

忽發如如﹐奼女交關。此點絕妙﹐從未有言。

吾今細點﹐勿輕妄傳。丹經典籍﹐每部唱言。

俱說如如﹐奼女配鸞。此乃全話﹐未分界限。

亦未分時﹐又未分先。吾今言者﹐再與細研。

如如一動﹐先後兩沾。知如如動﹐胎有鍵關。

渾渾而動﹐如如自然。方明考驗。神出之端。

知動而動﹐猶兼後天。不知忽動﹐如如快然。

妙不可指﹐樂不盡歡。方曰如動﹐大丹成焉。

見此妙境﹐自無塵緣。相不待掃﹐諸念悉捐。

蘊不著空﹐空空自然。不著空相﹐萬境空潭。

天地之運﹐我渾一團。天地之靜﹐我與一玄。

天地之生﹐我與相兼。天地收藏﹐我與一元。

造到此處﹐大覺始言。未到此境﹐仙成猶難。

何悟大覺﹖豈輕易言﹗吾今點化﹐如如一翻﹐

機盡泄漏﹐妙法無邊。

瑤池王母曰﹕

眞女本童體﹐只在淸濁分。鉛汞𨿽全備﹐柰已變成形。

一入胞胎後﹐不得以眞名。旣已落後天﹐豈能便飛騰。

元炁縱圓足﹐亦宜煉渾淪。自有而返無﹐方可言歸根。

若論返還理﹐女子未知音。常常執著守﹐兩眼照乳庭。

淸濁難分辧﹐混淆炁怎凝。淸升而濁降﹐一定理常聞。

過執炁不運﹐濁气反上騰。淸炁旣下墜﹐如何識命靈。

女子無他訣﹐活潑是要經。心活炁自旺﹐神活炁自靈。

意活炁自固﹐性活炁自升。活潑非在外﹐心中不著痕。

心定方上坐﹐上坐息調勻。息勻身體化﹐眞樂此中生。

樂而忘其樂﹐周身炁渾淪。自然歸祖竅﹐關鍵毫不存。

能靜一刻久﹐一刻歸中庭。能靜一時久﹐一時炁回縈。

朝朝能靜定﹐一月功有靈。百日卽有驗﹐一紀定飛升。

何以能此速﹐元炁未漏崩。可惜太束縛﹐气血兩不分。

時而气化血﹐時而血化銀。化時毫不覺﹐倘恍又轉傾。

所以經年月﹐猶未見功靈。反轉成枯槁﹐病疾惹上身。

不念大道闡﹐豈能辯明明。

香逸古姆曰﹕

吾今談玄理﹐專言女法王。女本屬靜體﹐陰中亦含陽。

守靜終難靜﹐機關蘊中黃。靜𨿽是本體﹐禦柔猶賴剛。

剛爲陽之主﹐柔乃陰之藏。識得柔中剛﹐可致弱中彊。

气血屬後起﹐祖竅自發陽。一炁通四體﹐百脈皆瓊漿。

赤龍何用斬﹐濁盡乃流光。此原有分別﹐婦女兩分張。

婦體非全體﹐元炁已受傷。欲復坤陰炁﹐發動在乳房。

微微用眞意﹐引火用貴良。稍爲太著迹﹐血滯病暗藏。

有意無意運﹐勿助亦勿忘。久久炁歸源﹐陰气自消亡。

陰伏陽乃升﹐煉成乾元剛。處女不必用﹐眞靜始終方。

气靜血自化﹐神淸炁自揚。不知亦不識﹐變化槪包藏。

周天分度數﹐不滯合陰陽。始由血化气﹐終乃柔變剛。

一月炁交會﹐去濁畱元陽。濁盡淸上升﹐自然滌穢腸。

光明眞皎潔﹐骨髓露瑩光。倘不淸本源﹐念慮必暗戕。

火熾周身熱﹐反道現眞陽。若知止火法﹐無意默而忘。

邪火頓消滅﹐眞元尙無傷。此點眞口訣﹐婦女當提防。

果能眞如是﹐道成會法王。

白蓮眞人曰﹕

出塵有志﹐立意無偏﹐尢宜外內加收斂﹐寂然不動是本原。安靜久坐煩卽散﹐稍著拘牽炁難圓。女本屬靜﹐靜中煉﹐眞炁躍躍自騰翻﹐忘意忘言守至善﹐不遷不移合玄關。炁行切勿滯﹐炁住勿稍添。烹煉未咸宜﹐寒燥皆屬偏。果能照此行﹐功圓見先天。先天從何見﹖只取心頭無掛牽﹐不牽不掛神自活﹐神活性命兩相旋﹐旋轉不息陰陽會﹐交媾眞炁自滿圓。圓圓滿滿通貫頂﹐由此下降滴七蓮﹐蓮得甘露花心活﹐七日七朝便開繁﹐蓮心一繁眞心現﹐自在如來徧大千﹐大千世界任遊轉﹐看盡紅塵苦海邊﹐方知羣仙點妙訣﹐眞不悞人駕慈船﹐世上貞節急急煉﹐定許果結遊西天。

廣慧古佛曰﹕

吾今統指一火候﹐是貞節女共參觀。不拘塌前彊打坐﹐優遊散淡不拘拴。

任其自放自收束﹐一時念靜自參禪﹐一時不靜休上坐﹐彊坐炁反隔祖原。

此點元炁靜中來﹐優遊漸長兩纏綿﹐纏綿亦有考驗訣﹐神若昏昧想貪眠。

然後輕身塌上坐﹐一坐眞炁會自然﹐不用此法神難合﹐此功日久頂上圓。

但要化盡絆身累﹐易去後天接先天﹐若非貞節兩等輩﹐休用此功妄去貪。

若貪此功成睡魔﹐反使神炁隔竅關﹐再拔貞女修行訣﹐子時陽動下塌前。

默念佛號三五十﹐再行用功照點前﹐子時若不身移動﹐天人交戰在此間。

能移身法化魔累﹐佛號一聲澈【徹】地天﹐辰刻不宜輕移動﹐妄動神機敗本原。

此乃修眞上上訣﹐貞女一同共參觀﹐何分兩等拔火候﹐貞女神原在兩間。

節婦志向𨿽堅定﹐卻多傷耗未修前﹐內蘊元炁俱傷敗﹐另起鑪竈始還原﹐

辰刻升坐神炁足﹐不足不動更傷丹﹐丹何以名修有形﹐丹本炁凝號曰玄。

玄卽丹之別名號﹐神圓炁自兩復還﹐此貞節女眞火候﹐修到百日再點丹﹐

女本眞陰藏眞陽﹐故點辰刻用功參﹐子時一陽初發動﹐遊行活潑運周天。

一陽動時眞陰旺﹐上坐必便自抱還﹐所指中藏天機妙﹐畱心揣摩勿妄談。

口中說訣皆是假﹐眞修還在念盡捐﹐能除萬緣淸似水﹐明珠掌上放光圓。

瑤池王母曰﹕

吾又題醒﹐女子金丹﹐由漸而進﹐由勉而安。

由下而上﹐由後而先。慢慢烹煉﹐漸漸熬煎。

不松不緊﹐火候自然。期至水湧﹐北海滔天。

如河泛漲﹐急駕爾船。若是淜浪﹐定許失船。

養靜女子﹐海水甚堅。一到期滿﹐如火燎原。

倘不停功﹐禍起眉前。停一七日﹐二七無嫌。

勿謂懈怠﹐功夫難添。必待露淨﹐再言參玄。

若不待盡﹐穢气相參。水泛海潮﹐時至周偏。

竅竅聚會﹐周天已滿。同流而下。故曰滔天。

如河水潮﹐百瀆流泉。山溪小谷﹐共聚一團。

方曰泛漲﹐此理明言。養靜不停﹐逗期參禪。

眞火一發﹐惡穢燒幹。卽成痼疾﹐藥苗難痊。

不但北海﹐穢枯燥幹。百脈阻滯﹐膏肓成堅。

力難破血﹐幹入髓間。吾今指破﹐下細與談。

勉受奇禍﹐个个畏難。此卽妙法﹐必不輕傳。

吾今點出﹐鼓勵女媛。多停期至﹐自不病連。

期至之日﹐活潑爲先。勿憂勿悶﹐七情悉捐。

六欲掃盡﹐悠悠然然。瀟灑自如﹐冷飲莫貪。

太辛辣物﹐亦莫咽沾。自然去病﹐一生安閒。

此緣之中﹐又分幾端。今世造道﹐前生累冤。

冤冤相報﹐亦難身安。多受病染﹐緣難結全。

半途廢者﹐暗有周旋。生𨿽不樂﹐歿卽證仙。

生能造成﹐金仙手拈。由仙而上﹐直歸西天。

生死兩途﹐何掛心間。吾今道出﹐眾位女賢。

苦中受苦﹐勿貪旨【脂】甘。略略放過﹐掃盡俗緣。

俗緣掃盡﹐眞神自全。全此一點﹐飄蕩仙山。

欲登寶塔﹐任爾高攀。欲到普陀﹐隨爾足探。

欲遊東京﹐任爾閒玩。欲至西土﹐佛引過關。

欲步靈霄﹐由爾進前。吾所言者﹐並無誑談。

女子功夫﹐與男相兼。只分地步﹐地本非玄﹐

一切妙化﹐俱不異男。爾等切悟﹐書中載全。

毫不差錯﹐各自修潛。切記切記﹐吾甚心歡。

響月文通古佛注﹕

禍起眉前者﹐血潮如火蒸也﹐如不停功以火攻火﹐則血熱而成枯焦之患矣﹗海潮者﹐卽月信流露之時﹐應宜停功靜坐﹐苟不停功數日﹐如舟行河內﹐明知波浪洶湧而故將船放﹐必失大事﹐謹記勿忽﹗

響月文通古佛曰﹕

道𨿽分層次﹐不過爲修煉者把心拴。若論貞節不須煉﹐眞﹑靜二字始終玄。女本屬靜體﹐翕辟發自然﹐靈炁自發現﹐血化爲金丹﹐陰气消融盡﹐眞火蒸髓間﹐何有凝滯病﹐何有斬龍言﹐不化而自化﹐坤位轉成乾。

響月文通古佛曰﹕

淸淨眞誠是妙玄﹐莫用後起擾先天﹐念定卽宜長長坐﹐神昏不必死死探。

朗如皓月眞性體﹐明若秋水大玄關﹐活潑不沾亦不滯﹐杳冥如有更如閒﹐

一靈運動渣滓化﹐樂境層層如魚鳶﹐莫將假身囿眞我﹐方能返本而還原。

響月文通古佛曰﹕

蓮臺寶塔候斯人﹐眞眞不昧本來因﹐先將淸濁分明晰﹐久坐靈炁漸漸生。

元炁蒸騰休驚恐﹐任他升降自調勻﹐勿忘勿助眞火候﹐有意無意莫畱停。

煩悶卽忙遊散步﹐拘泥便覺神不寧﹐念動是火非眞藥﹐性靜無塵卽眞金。

鍛煉原無分層次﹐淘盡渣滓自澄淸﹐不須別求眞口訣﹐今宵言語須謹遵。

金沙古佛曰﹕

點醒緣中修眞女﹐貞節兩端聽根生﹐知此妙訣非無法﹐法本訣出自有箴。

常洗凡身歸靜地﹐勤養仙心垢化冰﹐多貴仙根少擾俗﹐割斷凡骨換仙身。

明明常照前身映﹐星輝七斗放光明﹐兩目靈光常生內﹐兩耳靈炁常閉門。

兩鼻不爲凡香引﹐眞香發動貫七星﹐一口能杜俗粗气﹐行住坐臥號佛聲。

兩手不沾人情態﹐多翻貝葉念諸經﹐兩足穩住天臺上﹐丹室禪宮漫舉行。

步履輕搖心便蕩﹐妄動耳目卽擾神﹐神擾心卽隨機出﹐散漫無歸炁何勻。

內吸不勻外气擾﹐內外一吸自歸根﹐內主不搖神自穩﹐搖動不寧炁難盈。

卽或有動眞機轉﹐困頓無歸擾黃庭﹐呼吸一勻先天動﹐後天自讓先天行。

若能念死後天絕﹐先天自從左右生﹐此機本是自然來﹐並無功用訣點明。

吾今指盡無上妙﹐望爾凡胎照去行﹐同守眞志休貪訣﹐點爾關竅堅爾心。

爾志能對吾之志﹐爾心難似吾心淸﹐能比吾心淸如水﹐三載以後吾親臨。

現身度爾童貞體﹐平空形飛走如雲﹐吾形常在爾心內﹐爾心卽是吾觀音。

觀音菩薩常常在﹐功成果結伴吾身﹐七蓮能化千萬朵﹐千萬蓮花覆爾身。

此種捷徑都不去﹐還在何處拜世尊。

金沙古佛曰﹕

吾今無他法﹐將收心之上品﹐掃念之絕妙﹐一一與爾指的端。心意走不是別一件﹐未將大道細嚼參﹐試想這身居紅塵﹐如在苦海一般。今生落人道﹐來生失落苦不堪﹐俗言一失人身萬劫難。幸爾等今有緣得聞大道﹐身坐蒲團﹐心也不須收﹐意也不須觀﹐念也不須掃﹐猿也不須拴。有身如無身﹐心似無欄關。也不必觀爾的心﹐也不必記爾的法言。略取一意在乳間﹐一刻心不定﹐一刻莫拋散﹐二三心不純﹐二三莫放閒﹐卻又不可緊緊拴﹐也只在有意無意之間。太緊气必滯﹐不注意念偏。吾再有一法﹐亦是收心上妙丹﹐常在誦經典﹐念雜默念經一徧﹐只得一二刻﹐覺恍惚﹐念自捐﹐自自然然功滿﹐百日見先天﹐一坐遇睡魔﹐醒時卽參禪﹐志淸不用收﹐念起再用此法收妄念。實在難﹗實在難﹗實在難將爾等牽纏。斬斷不盡紅紅綠綠﹐花花衣衫。斬不絕南田北地﹐兒媳情腸一大串﹐縱是仙佛手段﹐也難度爾上仙苑﹐也難攜爾上吾船﹐勸爾等莫在退卻﹐自將金丹拋入那孽海無邊。生時不知悔﹐死後方了然。再醒童貞女﹐各自細打算﹐前生之根本非淺﹐今生遇奇緣﹐並無人牽引﹐一聽大道闡妙玄。一个个自己心願﹐看破了紅塵世界﹐了脫這七情不沾﹐眞乃是千古希罕﹐果算得女中奇男﹐但只是眼爲六賊主﹐見不得紅紅綠綠﹐花花朵朵披【頗】好看﹐一念便打轉﹐事事愛體面﹐虛假人情費眞念﹐吾今勸爾休沾染。莫憂這事難結果﹐莫掛這大緣難滿願。又莫慮普陀無人喚﹐爾能了脫人間諸掛絆﹐自自然然有金童和玉女﹐時刻來經管﹐不使爾道炁被魔擾﹐不使爾道法被妖纏。一直悟到頭﹐勿沾勿染﹐身也輕﹐體也便﹐百病不生樂無邊﹐卽至功滿日﹐寶蓋和幢幡﹐護法韋馱前引路﹐十八羅漢把駕參﹐花仙彩女千千萬﹐四面擁護到西天。爾貞女試看好也不好﹖眞眞是前根不亞緣﹐法寶天仙苦口良言﹐切戒汝惟冀﹐个个記心間。

圓明道姆曰﹕

圓明炁本圓﹐炁原藏一穴。一穴分九竅﹐東西並南北。

星象列宿位﹐以一爲轉折。不睹亦不聞﹐似有似無別。

有無歸中候﹐煌煌輝四廓。此穴不多大﹐萬象盡包括。

大如天邊外﹐小配【則】形難測。高而三天上﹐卑又海底澈。

穴道分明點﹐人皆聽淸白。今非重重點﹐精微難透澈【徹】。

不陰亦不陽﹐陽精媾陰血。陰气歸血海﹐陽精此發泄。

發動人不覺﹐恍惚心甚悅。飄飄而蕩蕩﹐淸濁分皂白。

不樂心焦悶﹐陰陽兩不接。一得神縹渺﹐炁包無阻隔。

子午蓮方吐﹐陰陽兩交葉。陰合陽祖炁﹐蓮蕊徧池列。

陽配陰祖炁﹐花開茂枝葉。此處一花放﹐七朵盡行泄。

血海通祖炁﹐祖炁又歸血。血枯炁必阻﹐炁阻血自竭。

阻竭病何起﹐皆因炁鬱結。鬱結又何來﹐拘滯不灑悅。

因心不脫落﹐先後气關閉。閉是下阻上﹐塞是憑空說。

因閉血不動﹐不動乃阻塞。炁阻關自閉﹐一綫不通坼。

血气有淸濁﹐淸濁何分別。心淸無私妄﹐呼吸亦皎潔。

皎潔合眞陰﹐眞陽自交迫。淸濁自然分﹐信不失一月。

輕淸而上浮﹐濁自下漏泄。心雜气必燥﹐呼吸亦猛烈。

燥與陽相交﹐邪火發如鐵。便燒眞陽炁﹐漧枯病易得。

世醫如盲瞽﹐診脈藥妄切。先將气血補﹐通關毫不涉。

一旦濁气凝﹐經絡更閉塞。及至心病起﹐煩燥又發熱。

口漧並舌焦﹐食冷暫救烈。醫術更恍惚﹐問癥再分別。

一聞熱癥起﹐涼藥用知柏。先補而後冷﹐痼疾了不得。

服盡百艸物﹐形容漸瘦白。及至莫柰何﹐參茸加歸鱉。

滋陰又培陽﹐頭緒更亂擇。修眞受害累﹐个个怕悟得。

不修猶快暢﹐修來反受折。吾今明告戒﹐血停有規額。

血如山谷水﹐浸流督不得。一督亂竄發﹐反觸正脈穴。

不得不偏流﹐甚至衝過格。人身血海內﹐只有三條脈。

气海與血海﹐任督總一穴。精從此處過﹐濁自此處泄。

若非寒冷滯﹐必不至阻塞。塞而不順流﹐通路把藥切。

須溫休太燥﹐分淸濁自別。如是治此病﹐妙手稱上客。

吾今於點破﹐以免受冤孽。分配陰陽路﹐男女指一節。

男有此祖炁﹐分配在精穴。女之祖炁合﹐陰從血海說。

男有此陽關﹐順逆不須惑。女有北海地﹐波搖似水迫。

大周天大動﹐小周天亦闊。十二時辰候﹐子午二極接。

此點有分解﹐有修未坐宅。修者子午合﹐眞炁眞媾結。

未修仍交會﹐眞祖炁難泄。此處眞命的﹐勿輕妄與說。

北海有淸濁﹐濁者气淡泊。濁乃形質露﹐是日念掃絕。

念淨淸浮上﹐與祖炁相接。念雜气入質﹐淸反歸穢。

月信多差錯﹐卽是念太墄。念墄神自昏﹐神昏莫分別。

淸濁兩混雜﹐眞炁不上拍。果常如是樣﹐如是病發脈。

必得是日到﹐不想妄自滅。優遊無稍滯﹐灑灑而。

不慮亦不愁﹐不驚亦不嚇。不張亦不大﹐皎皎而潔潔。

行住無掛礙﹐惺惺而悅悅。不識亦不知﹐聞聽念不涉。

形骸似飄蕩﹐天光而地白。手足如輕撓﹐浮動不沾擳。

最忌心太猛﹐念恐功有缺。此念是大病﹐快快治宜切。

三七露未盡﹐牀褥莫拘節。聽其露盡時﹐上牀方合格。

此乃一定法﹐非人休傳訣。天地之精英﹐此處一旦泄。

再望爾婦女﹐心中莫記訣。無訣道難明﹐執訣炁有隔。

平居心與口﹐多把佛號默。有念方默著﹐無念不必默。

只將人事了﹐手莫探花蝶。不過衣鞋制﹐常探內功烈。

手作人間事﹐念冷如冰鐵。眼爲搖心賊﹐莫著花影色。

此乃俗骨累﹐爾願立修德。修德與修眞﹐修性修心慝。

修慝德自新﹐一朝炁蒸耶。超身雲霄外﹐飄飄臥極北。

吾駕鳳凰輦﹐金花仙女接。引爾遊上界﹐攜爾到佛國。

仙塔登幾層﹐眼觀大千陌。紅塵勞苦輩﹐俗胎甚慘烈。

南天一觀望﹐代爲淚垂帛。縱是大慈悲﹐難將無緣惻。

卽是大願船﹐莫渡自作孽。西天大佛祖﹐萬法總難絜。

吾本圓明祖﹐降臨於此宅。分分明明點﹐望爾心甚切。

莫忘諄諄告﹐朝夕靜是訣。欲多來纏擾﹐由於眼招賊。

眼見如未見﹐反觀思內穴。不輕亦不重﹐不急亦不歇。

不燥亦不妄﹐千般亦不迫。不沾亦不脫﹐百感慨消滅。

不樂自然樂﹐不絕自然絕。上坐休用意﹐死屍恍默默。

天崩爾不崩﹐地裂爾不裂。人言休動气﹐自取自明白。

淸福與紅福﹐觀紅如視黑。靑白分眞僞﹐人雜類各別。

我無金剛體﹐妄遊極樂國。長短莫計較﹐不聽自除耶。

高超世幾等﹐不與俗同格。志大言勿大﹐心眞念莫怯。

常常體仙佛﹐在此談玄訣。婦女書少讀﹐性理更難得。

只守一念淨﹐絲毫內莫塞。如光天化日﹐如星又似月。

如北極之亮﹐七星掛天闕。明明而朗朗﹐昭昭無點黑。

爾心明似斗﹐內七星燦。皂云難遮蔽﹐本體仍不絕。

云過星猶朗﹐爾心如星炟。心中無一塵﹐有塵心走別。

心本原無妄﹐因見妄入宅。心本無他想﹐耳聽便遭厄。

心本無沾滯﹐因身不便捷。身口不合意﹐便動怒不悅。

有此一怒態﹐五臟火發越。此根不除盡﹐枉把道修也。

吾今下細點﹐貪字宜割截。衣食固莫貪﹐自然有者。

善念亦莫貪﹐仙凡念上別。妙法亦莫貪﹐守靜妙莫測。

功夫亦莫貪﹐隨時快坐攝。妙境亦莫貪﹐境象無形色。

安安而樂樂﹐歡歡而悅悅。瀟瀟而灑灑﹐悠悠而闊闊。

卽是妙景象﹐此象貪不得。由他自來去﹐由他自然結。

由他自變化﹐由他自交接。念靜神不擾﹐二三載必得。

吾今大慈悲﹐逐一告知者。爾婦女等輩﹐莫拘是妙訣。

一拘卽成病﹐莫怪道誑惑。內外皆莫捆﹐神活炁超越。

遊行念淸朗﹐心自皎而潔。來往又何拘﹐天高月有缺。

人生難滿願﹐到頭知紅黑。此時風气薄﹐人言聽不得。

各修各性體﹐仙凡有分別。仙原仙根來﹐凡本前生孽。

今生𨿽富貴﹐身謝甚可怯。不帶有功善﹐罪過注黑冊。

一生無善折﹐銀錢空手撇。只帶一身罪﹐塵埃膝屈血。

罰入大地獄﹐來生作聾瞎。仙凡此分界﹐修煉又有說。

縱難成上品﹐仙佛代解厄。養性閣中修﹐功滿朝上闕。

修眞丹滿足﹐佛旨下仙帖。金童執寶幡﹐玉簫天地澈。

迎爾歸極樂﹐永享千萬劫。不入輪回道﹐不生亦不滅。

不死亦不老﹐長生榜上客。時而煙霞伴﹐時而鳳閣歇。

時而天涯轉﹐時而海島閱﹐觀不完金剛美景﹐看不盡琉璃彩色。

這才是功行圓滿大快樂﹐這就是修道歸根的大妙訣﹗

女眞丹訣

蒲陽無心子陳永淸著

太陰煉形祕訣

女子修眞原有訣﹐不是憑空妄擬說﹔人身原自有陰陽﹐陰陽道理宜三復。

男子精液陽中陰﹐女子精液陰中陽﹔快尋明師求指破﹐返老還童在故鄕。

靜裏修眞不必猜﹐專候身中一陽來﹔還從先天分境界﹐好把金烏向月栽。

阿誰設此修眞法﹐惹得佳人來削髮﹔朝朝日日守空房﹐心死如灰操生殺。

可憾赤龍這妖孽﹐無端日月長來繞﹔利刀架上赤龍頭﹐斬斷龍頭天未曉。

雙手緊緊抱戶口﹐恐防黃虎順墻走﹔牽他回家亦不難﹐快快與他一把火。

跨鶴坐時將息數﹐寒聲玉露如香乳﹔微微送過紫微宮﹐徧體酥綿直到午。

文武火候自家裁﹐莫使紛紛亂靈臺﹔時時恐防眞種出﹐提回乳房結聖胎。

聖胎一朝聚乳房﹐壽與天齊不可量﹔如此修眞今結局﹐管教七日復生陽。

七日天心如可復﹐卽是上乘一妙著﹔以後便同男子功﹐般般口訣要師說。

三斬赤龍祕訣

女子修眞好大膽﹐提刀便把赤龍斬﹔背夫逆母毒心腸﹐只爲人身難得轉。

斬時用盡平生力﹐休使精華往外泄﹔逆轉黃河水倒流﹐陰消陽長憑呼吸。

呼吸原來一鑪火﹐黃芽抽在鍋中煮﹔燻燻熱气上衝天﹐降下重樓入土釜。

竹破還須用竹補﹐休將砂汞銀鉛煮﹔取其同類兩相生﹐快快收來聚兩乳。

功奪乾坤造化機﹐人人有个上天梯﹔陽生陰退無他訣﹐只在神思不著迷。

不著迷兮有主見﹐暗中提把無情劍﹔赤龍斬斷兩三番﹐方顯佳人好手段。

手段高時法力高﹐采鸞不二與云翹﹔一般俱是裙釵女﹐豈讓仙姑姓氏標。

裙釵立志要彌堅﹐火裏栽花放白蓮﹔學得慈悲心一片﹐方能平地直登仙。

只有金丹一粒砂﹐朝朝日日放光華﹔形如黍米甘如蜜﹐起死回生功倍加。

可惜金丹人不覺﹐鬼神未必能猜著﹔个中幻妙要師傳﹐卻是家園一味藥。

女子修眞祕訣

佳人日日學參禪﹐不語不言心要專﹔若有一毫私欲念﹐管教鑪內走眞鉛。

眞鉛本是先天藥﹐何故世人猜不著﹔把守關門要小心﹐恐他偸走出房屋。

他若出時休膽怕﹐狂風烈火一齊架﹔催他直上九重天﹐奪取乾坤乳上掛。

若無節烈休傳道﹐恐被癡情暗說笑﹐泄漏玄機天不饒﹐這場罪過卻非小。

不知心性莫傳訣﹐恐向旁人糊亂說﹔苦口叮嚀已再三﹐休將仙道當茅物。

獨有婦人性情乖﹐一心只想赴瑤臺﹔試將此事逢人講﹐豈是裙釵學得來。

學道婦人多出醜﹐無端撞著一羣狗﹔引他暗地拜盲師﹐撿點功成驗臍口。

不如穩坐在香廚﹐一孝公婆二順夫﹔死後魂歸淸淨土﹐西方佛祖把名呼。

奉勸婦人休學道﹐道中假道亂眞道﹔存心忠厚並仁慈﹐管甚假眞眞假道。

縱然眞道不須求﹐欲火頻生不自由﹔年紀輕輕今出醜﹐爾知羞與不知羞。

女丹要言

純陽呂祖傳

皈依弟子傅金銓敬錄

精炁三華自不衰﹐淸空紫气仰成規﹐金丹九轉元君煉﹐壽似黃安坐寶龜。

《淸空紫气》之文﹐元君之所授也。黃安坐龜﹐人問幾時坐起﹖答曰「此龜畏日月之光﹐三十年出頭一次﹐我坐是龜見三出頭矣。」

汝等不明老陽無生息﹐吾有一譬﹕「如月之初三是蛾眉﹐到五六日仍圓者也。婦人修煉如男子一樣﹐難得者是皎潔。須知婦人之欲過於男子﹐或到經水已過之後﹐其心如蓮之初放﹐乘天之雨露才結其實。婦人若無男子是孤陰矣﹐孤陰不生蓮花﹐若不受雨露之恩﹐縱得之沃土終歸無用。天之雨露非爲萬物發生﹐計不虛此一舉乎﹐雨露不受於萬物﹐是獨陽不長矣。夫道卽物可證﹐隨事可通﹐淺談云爲皆具至理﹐無如人不思而通之耳。

婦女可以按摩之法用之﹐當早起靜坐一刻﹐以右手向內按定心﹐左一手在腹臍撫摩二十下﹐隨手摩至腰﹐一揉一拍﹐左手按心右手撫摩﹐右手按心左手撫摩﹐兩手在腰一揉一拍後﹐再用兩手擦熱面上一擦﹐兩手摩至兩耳一按一彈﹐彈後隨揉至兩肩一撚﹐運動津液咽下﹐腰一伸立起兩手一挲﹐走數步再出外做事可也。晚間亦如此做照﹐服丸。

首烏二核桃三麥冬一兩熟地兩半故紙六分

砂仁三分杜仲八分天冬一兩生薑三分

上藥八味共研細末﹐以豬脂﹝豬脂﹐豬油也。喫葷者用豬脂﹐喫素者用人乳﹐或牛乳﹑羊乳均可。乳卽酥也﹐非葷也﹐西北人所謂奶子茶者卽此。能令人壯精神﹐潤顏色﹐黑髮延年。佛祖在雪山苦行時食之﹐故至今佛門不忌。若假酥油則多羊油矣﹐不如用人乳爲是。﹞半斤和爲丸服一月。精神彊健﹐黑髮延年﹐非他藥可比。每月逢寅午申亥日﹐用水一碗稱藥三分﹐早起向東吸生气三口咽下﹐念曰﹕日出之光本乎眞陽﹐我取東方之正气﹐煉成玉液之瓊漿﹐太乙金精貫頂﹐離宮煉就純剛﹐明二气化北方﹐厚體在中矣。」合掌伸七次﹐以指書﹕「高上神霄長生無量保命天尊﹐」於用水碗內吞服丸藥後﹐向西方吸气一口吞下﹐之後任憑應酬事件﹐愼勿輕傳非人﹐若大丹成就﹐再配藥服之。

女眞丹

摘抄自《丹亭眞人盧祖師養眞祕笈》太原傅山靑主錄

眞人曰﹕女眞之修﹐猶有閉經血一法。蓋此法自吾祖諶母元君遞傳﹐以後魏元君傳黃花姑﹐花姑傳麻姑﹐麻姑傳戚姑﹐又分一派。呂祖傳何仙姑﹐又授王重陽﹐度孫仙姑﹐又授張眞奴﹐又分一派。蓑衣沈眞人授金蓮女﹐皆先閉經。蓋男精女血𨿽屬渣滓﹐然先天之炁盡隱此中﹐設後天泄﹐則先天亦泄﹐所以閉此經路也。

養生浩曰﹕敢問閉經之法。

眞人曰﹕凡女眞修煉者﹐亦先照前數息煉坐﹐坐得身中炁候通了﹐方於經期前一日子午時行功。至半夜時﹐披衣盤坐﹐兩手握固﹐抱兩脇﹐候身中升降數次﹐方用左足跟托住牝戶穀道﹐咬牙努目﹐聳肩著力一提﹐想赤炁二道自子宮﹐起尾閭﹐過三關﹐上泥丸﹐下舌根﹐注兩乳。如此行之﹐直候身熱方止。後用白熟絹帕納入牝戶﹐看比前月多少有無。再依前功運用﹐以散血气﹐免致病患。不過百日﹐自斷矣。亦看前月是某日來﹐假如初一日來時﹐待初三日方斬一次﹐第二月再斬一次﹐第三月再斬一次﹐不過三个月﹐卽止矣。先月斬尾﹐二月斬腰﹐三月斬頭﹐此之謂斬赤龍也。子其識之。

觀心齋紀聞

文昌帝君語錄

惟陰陽分判﹐而有男女之別﹔闔辟翕受﹐而定乾坤之功。秉彜攸好﹐同賦气以成形﹐倫紀肇端﹐首化源於匹配。天地卽無孤行之道﹐人物寧有獨生之機﹖是以羲文演卦﹐妙六子之玄微﹔周室開基﹐丕二南之雅化。聖教固不遺閨範﹐眞修端有藉坤元。乃降本而末亦分流﹐遂假邪而正亦僞飾﹐貞節之心漸淪﹐松柏之操僅見﹐大義尢迷﹐玄功奚識。𨿽三教示覺之言﹐然千古少專家之論﹐提撕【斯﹕原文不誤】警惕﹐實予之慈﹐宣布敷揚﹐惟子之任。據奏請演女經丹旨﹐情辭肫切﹐同此救度婆衷﹐原委周詳﹐本於誠求赤隱﹐開婦道之津梁。數己【已】符契﹐啟女蒙之訓學﹐時可敷施﹐當卽轉咨﹐旋經會議﹐侍書種妙緣於前世﹐假斯警化凡流﹐左司植仙仙骨於夙生﹐賴以闡揚大化﹐任玆鉅【巨﹕簡化字】典﹐贊我天工﹐赦元君擇吉以談經﹐命羣眞隨時以行化。言取誠實﹐醒天下閨閣之迷﹔文必精純﹐垂後世母儀之則。果一十四章之美﹐備自百千外劫以超升﹐特赦行知﹐欽承勿忽。

王天君語錄

前據金子疏奏元君﹐懇指示修煉之女弟子林瑩﹐可否﹖承允演經之人等情已﹐經赦令該處城隍司核查林瑩前世今生案籍﹐申奏帝君。玆據奏覆﹐查得林瑩前三世﹐本屬有明成化年間維楊一秀士﹐姓魏﹐名文熙。立身淸潔﹐未入仕途﹐因其好逞才辯﹐每所綺語﹐譏誹同類﹐議論先達。且於色戒有傷﹐故於二世罰爲女身﹐置之空門﹐令受淒苦。彼時乃天啟之中年﹐受生於吳﹐昆侖山縣西村曹氏家也﹐今已第三世矣。因其矢修淸淨﹐在空門之世會﹐潔志焚修﹐供奉太上﹐會晤鍾山定慧女導師﹐令其習煉玄功﹐參悟太陰煉形之訣﹐措【惜﹖】未得手﹐卽經【輕﹖】棄世﹐其與體恕有此一段因緣﹐實系彼三世前有以種之也。再查今世𨿽爲女身﹐年尙少稚﹐無諸大過﹐其所以受女身報者﹐乃綺語一罪﹐未經消釋故也。各情案奏覆到來﹐又據本檀檢點奏報﹐淳修現在禮鬥祈恩﹐消災懺罪﹐元君甚悅﹐已轉懇帝君賜加化度。俟其禮斗期完﹐令卽具表申奏﹐懺罪求恩。元君擇吉降臨﹐親爲開示﹐以候演經。並奏帝君元君之命﹐著詢問金本存﹐旣爲淳修傳度師﹐可否保其始終不二﹐著明白奏覆。此一因果﹐𨿽屬渺茫﹐奉帝君旨特令乩沙指示﹐以見上人綺語之報﹐卽兩世女身尙未消釋。今賴夙生空門之修得入法會﹐若得誠虔不二傳演丹旨﹐夙垢盡淨﹐仙緣可結矣。並諭淳修知之﹗凜之﹗

斡運元君語錄

吾奉帝君赦旨﹐因鑑金子本存﹐奏稱皈化煉筆善女人林淳修﹐堅志進功﹐虔誠罔懈﹐且其慧性淸靈﹐堪充傳演之職。並保奏情詞前後已悉﹐俱令主將示覆﹐今特命吾林壇親爲開導﹐使之朗悟﹐筆底通鑑﹐卽可代予敷宣道妙矣。

夫天地陰陽﹐異形互用。判於男如﹐男稟乾剛﹐立體以健﹐受气以淸。女稟坤貞﹐立體以柔﹐受气以濁。淸斯輕﹐濁斯重﹐輕淸象天﹐重濁象地。然天爲陽而中有陰﹐寓地之應乎上也﹔地爲陰而中有陽﹐寓天之交乎下也。所以兩儀生於太極﹐陰陽寄於男女。要知天體無爲﹐淸虛高遠﹐𨿽雲蒸雨潤下施坤輿﹐究不能長養含胎乳哺萬匯。是以男子修眞其功爲難﹐至於女子取譬於地﹐𨿽載嶽承流﹐凝結厚重﹐然百卉萬物﹐應時以生﹐倒行逆施﹐可以升陽气於春分﹐發和光於冬至﹐諭之女子孕育之機﹐同此生生不已之妙也﹐故其修眞較之男子最爲簡易。總之世人多欲﹐所以遠道。至人無欲﹐所以造道。不論男女﹐能知寡欲可以入道。蓋無欲則淸﹐淸則靜﹐靜則明﹐明則湛寂常眞﹐如如本體﹐無不覺照。智海性珠﹐朗然現出﹐豈僅施之筆端以爲奇事耶。吾憫世之女流﹐自等污賤﹐淪落昏迷﹐久欲敷演丹經﹐拔濟苦趣﹐曾與金子言之多年﹐今林氏淳修﹐夙根頗慧﹐三世人身已爲難得﹐𨿽有往垢﹐可以懺除。間【﹖】今開導之言﹐宜勤參悟之學﹐淸心寡欲﹐竭志虔心﹐不惟可以闡吾度世玄文﹐兼可享福澤﹐生賢嗣﹐盡此一報女身﹐隨我逍遙斗闕矣。勉之﹗凜之﹗

