

欽定四庫全書

子部十四

老子翼

道家

提要

【臣】等謹案老子翼三卷明焦竑撰竑有易筌已著錄是編輯韓非以下解老子者六十四家而附以竑之筆乘共成六十五家各采其精語裒爲一書其首尾完具自成章段者仿李鼎祚周易集解之例各標舉姓名列本章之後其音義訓詁但取一字一句者則仿裴駰史記集解之例聯貫其文綴本章末句之下上下篇各爲一卷附錄及考異共爲一卷不立道經徳經之名亦不妄署篇名體例特爲近古所采諸說大抵取諸道藏多非世所常行之本竑之去取亦特精審大防主於闡發元言務明淸淨自然之理如葛長庚等之防以道家鑪火禪學機鋒者𨿽列其名率屏不錄於諸家注中爲博贍而有理致蓋竑於二氏之學本深於儒學故其說儒理者多涉悠謬說二氏之理者轉具有別裁云乾隆四十五年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

老子翼原序

老子明道之書也而唐王眞也者至以爲譚兵而作豈其佳兵善戰之言亦有以啟之歟余曰老子非言兵也明致柔也天下之喜彊者莫逾於兵而猶然以柔詘也卽無之而不柔可知巳柔也者剛之對也道無不在而獨主柔而賓剛何居余曰老子非言柔也明無爲也柔非卽爲道而去無爲也近剛非外於道而去無爲也遠故自柔以求之而無爲可防也夫無之不能不有猶之柔之不能無剛也而建之以常無有夫建之以常無有則世之仁義聖智不至絕而棄之不止也是亦歸於舉一而廢百者耳余曰老子非言無之無也明有之無也無之無者是舍有以適無者也其名爲輐斷有之無者是卽有以證無者也其學爲歸根苟物之各歸其根也卽蕓蕓並作而卒不得命之曰有此致虛守靜之極也蓋學者知器而不知道故易明器卽道見色而不見空故釋明色卽空得有而不得無故老明有卽無審知有之卽無也則爲無爲事無事而爲與事舉不得以礙之矣斯又何絕棄之有故曰老子明道之書也余防好剛使气讀老子如以耳食無異也年二十有三聞師友之訓稍志於學而苦其難入有譚者以所謂昭昭靈靈引之忻然如有當也反之於心如馬之有銜勒而戶之有樞也參之近儒如契之有合也自以爲道在此矣顧二十年以來觸塗成窒有窒必有疑考古多乖有乖必有反蓋未嘗暫去於懷也頃歲困衡旣久浸以成屙偃息之餘俄有獨寤乃喟然嘆曰鄕也未嘗不非意識而或思滅識以寂未嘗不貴無心而不知本心之自無知慕淸淨而不知無垢之非淨知有眞我而不知無物之非我皆譚者有以誤之也自此馳求意見寂無影響而余亦幸爲無事人矣時友人翟徳孚好言老子間舉以相訊余以近寤疏之徳孚未嘗不擊節也屬餘章爲之解因取家藏老子故曁道藏所收徧讀之得六十有四家博哉言乎其間叛道離經之語𨿽往往有之而合者爲不少矣吟諷迥環繼以太息嗟乎老氏五千言或以爲盡容成子書列子又言谷神不苑爲黃帝書故曰述而不作信而好古竊比於我老彭古之聖人可以明道不必皆已出也況余之於斯秋毫之端萬分未處一者乎於是輟不復作苐取前人所疏手自排纘爲一編而一二膚見附焉徳孚亦方解陰符未竟也俟其成當並出以示學者今姑敍之藏於家時萬曆丁亥冬仲焦竑弱侯序

欽定四庫全書

老子翼

采摭書目

洪武禦注

開元禦注

政和禦注

開元疏

開元廣疏義

韓非子【有解老諭老二篇】

河上公注

嚴君平指歸

鐘防注

王輔嗣注

鳩摩羅什注

肇法師注

傅奕校定古本【唐太史令有老子注今惟古本一篇存】

杜光庭廣聖義【後蜀廣徳先生天復辛酉著廣聖義五十卷】陸希聲注【唐相】

李約注【唐兵部郎勉子】

顧歡注

李榮注

司馬氏論四卷【溫公】

王介甫注

蘇子由注四卷【元符庚辰造】

陸農師注【宋中大夫知亳州時造】

張文潛義

呂吉甫注四卷【元丰間進】

王補之義【無咎】

王元澤注

程俱老子論【見北山集】

陳象古注二卷【丞議郎建中靖國間造】

陳碧虛藏室纂微【熙寧間造】

薛致纂微開題科文疏

李息齋注【嘉謀著道徳經先天道徳經二解藏本】彊思齋徳纂疏二十卷【幹徳間造】

章安解義十卷【政和間進】

江澄疏義十四卷【政和間進】

鶴林彭耜集注十八卷

董思靖集解

饒陽李霖取善集

趙志堅疏義

邵若愚直解【本來子紹興間造】

程泰之注【大昌吏部尙書龍圖閣學士乾道間造易老通言】趙秉文集解【宋學士】

時雍全解

龍興觀碑次解【無名氏】

葉夢得解

劉仲平注

劉巨濟注【涇宋職方郎中】

劉辰翁校道徳經

黃茂材注【知荊門軍事淳熙間造】

林鬳齋口義【希翰林學士景定間造】

白紫淸老子解【玉蟾】

劉師立節解【眞靜子紹熙間造】

劉惟永集義【大徳間造】

丁易東解【石潭大徳間樞密院編修】

吳幼淸注【澄】

林志堅注

旴江危大有集義

鄧錡道徳三解【大徳間造】

張嗣成訓頌【至治間造】

李道純防元【至元間造】

杜道堅原防【當塗人大徳間造】

原旨發揮

薛君采集解【蕙亳州人考功郎中嘉靖間造】王純甫老子億【道武城人祭酒禮部侍郎嘉靖間造周易億四卷老子億四卷】李宏甫解老【載防溫陵人姚安太守所著有李氏春秋老子解莊子內篇解心經

提綱】

焦氏筆乘【余舊讀書所札記間及老子者今悉附入】

欽定四庫全書

老子翼卷一

明焦竑撰

上篇

道可道非常道名可名非常名無名天地之始有名萬物之母故常無欲以觀其妙常有欲以觀其徼此兩者同出而異名同謂之之又眾妙之門【可道如禮不虛道之道常者恆久不變也母者言物自此生也欲如性之欲也之欲猶意也情也徼竅通物所出之孔竅也又邊際也歸也陳景元曰大道邊有小路曰徼丁易東云無名天地之始有名萬物之母或以無名有名爲讀或以無與有爲讀然老子又曰道常無名始制有名是可以無與有爲讀乎常無欲以觀其妙常有欲以觀其徼有常無常有爲讀者有無欲有欲爲讀者莊子曰建之以常無有正指老子此語則於常無常有斷句似也然老子又曰常無欲可名於小是又不當以莊子爲證據老子以讀老子可也】

程俱論【可道之道以之制行可名之名以之立言至於不可道之常道不可名之常名則聖人未之敢以示人非藏於密而不以示人也不可得而示人焉耳故西方之聖人其所示見設爲乘者三演爲分者十二命之曰敎若夫傳於教外者則其不可道與不可名者也中國之聖人祖唐虞憲文武以訂詩書禮樂之文命之曰經若夫其所以言猶履之非迹者則其不可道與不可名者也故老子著五千之文將以示天下迪後世蓋非退於道冥而獨於已者故其發言之首以謂可道之道可名之名者五千文之所具也若夫於聖之所不傳者不可得而言也】

蘇子由注【莫非道也而可道不可常惟不可道而後可常耳今夫仁義禮智此道之可道者也然而仁不可以爲義而禮不可以爲智可道之不可常也惟不可道然後在仁爲仁在義爲義禮智亦然彼皆不常而道常不變不可道之能常如此夫道不可道況可得而名之乎凡名皆其可道者也名旣立則圓方曲直之不同不可常矣自其無名形而爲天地天地位而名始矣自其有名播而爲萬物萬物育而名不可勝載矣故無名者道之體而有名者道之用也聖人體道以爲天下用入於眾有而常無將以觀其妙也體其至無而常有將以觀其徼也若夫行於徼而不知其妙則粗而不神畱於妙而不知其徼則精而不變矣以形而言有無信兩矣安知無運而爲有有復而爲無未嘗不一哉其名𨿽異其本則一知本之一也則矣凡遠而無所至極者其色必故老子常以寄極也言則至矣然猶有之心在焉之又則盡矣不可以有加矣眾妙之所從出也】

呂吉甫注【凡天下之道其可道者莫非道也而有時乎而殆則非常道也凡天下之名其可名者莫非名也而有時乎而去則非常名也萬物蕓蕓各歸其根而不知曰靜靜曰復命復命曰常爲道而至乎常則心凝形釋物我皆忘夫孰知道之可道而名之可名哉則常道者固不可道也故曰道乃久沒身不殆常名者固不可名也故曰自古及今其名不去不殆不去是之謂常道常無名則無名者道也天地之所自而始也故曰無名天地之始太初有無無有無名有無無則一亦不可得有無名則一之所起有一而未有形也旣謂之一則𨿽未有形且已有名矣名爲一而名之者爲二二與一爲三萬物紛紛自此生矣故曰有名萬物之母知常曰明明則無所不見也故惟常爲可以觀方其無欲也則滌除覽而無疵於此觀其妙故曰常無欲可名於小矣方其有欲也則萬物並作而蕓蕓於此觀其徼故曰萬物皆往歸焉而不知主可名於大矣惟小所以見其妙惟大所以見其徼也此兩者其出則同顧其名異而已其名異也其實未嘗異其實未嘗異則有欲之與無欲求其所出皆不可得不可得則其所出也故同謂之之爲色黑與赤同乎一也天之色陰與陽同乎一也名之出有欲與無欲同乎一也同乎一固妙矣然妙乎一矣未妙乎多也妙乎我矣未妙乎物也之又則同者亦不可得同者不可得則一之與多我之與物莫不皆妙也萬物之所以妙出於此而已故曰之又眾妙之門】

李息齋注【常者不變之謂也物有變而道無變物之變至於念念遷謝俯仰之間未嘗少停至所謂道則無始無終天地有盡而此道無盡是之謂常常之爲道不可行而至不可名而得使其可行卽非常道使其可名卽非常名自未始有天地而眞常之理已具於無名之初故無名爲天地之始及天地旣判髙下之名生萬物自是而滋故可以名者物之母也聖人體眞常之道以出入於有無之間故妙者大道也無也徼者小道也有也吾欲觀其妙則與妙同入而歸於無吾欲觀其徼則與徼同出而遊於有妙卽徼徼卽妙有卽空空卽有其本同其末異故同謂之不獨此也至於之又卽能使眾徼之間無非眾妙是謂眾妙之門言其於徼妙有無之間無揀擇而皆妙也】

筆乘【徼讀如邊徼之徼言物之盡處也晏子曰徼也者徳之歸也列子曰死者徳之徼皆指盡處而言蓋無之爲無不待言已方其有欲之時人皆執以爲有然有欲必有盡及其盡也極而無所更往必復歸於無斯與妙何以異哉故曰此兩者同謂之𨿽然老子亦不得已爲未悟者言耳實非捨有以求無也苟其捨有以求無則是有外更有無安得爲無蓋當其有時實未嘗有此乃眞無也故不滅色以爲空色卽空不事以爲空事卽空不然其所謂無者爲對有之無而所謂有者爲對無之有亦惡得謂之常無常有哉噫安得知常者而與之一論此】

天下皆知美之爲美斯惡已皆知善之爲善斯不善已故有無相生難易相成長短相形髙下相傾聲音相和前後相隨是以聖人處無爲之事行不言之敎萬物作焉而不辭生而不有爲而不恃功成而不居夫惟不居是以不去【傾不平也生成形傾和隨皆以諭美惡善不善相形而有處上聲夫音符】

陸希聲注【夫人之所謂美惡皆生於情以適情爲美逆情爲惡以至善不善亦然然所美者未必美所惡者未必惡所善者未必善所不善者未必不善如此者何情使然也夫人之性大同而其情則異以殊異之情外感於物是以好惡相繆美惡無主將何以正之哉在乎復性而已何則情之所生必由於性故聖人化情復性而至乎大同所謂有無之相生者情性也情性之相因猶難易之相成也夫爲治者以情化性則難成以性正情則易成所謂長短之相形者美惡也美惡之相奪猶髙下之相傾也所謂聲音之相和者善不善也善不善之相資猶先後之相隨也於乎世之多故由此六者天下所以不治萬物莫得遂性聖人將復其性先化其情善者固已善不善者吾亦因而善之使善信者固已信不信者吾亦因而信之使信故用無棄物敎無棄人使在物無惡在人無不善而天下不治者未之有也易曰其道甚大百物不廢此之謂也是以聖人體無名則無爲而事自定用有名則不言而敎自行使萬物各遂其性若無使之然者如天地之生物而不有其用如百工之爲器而不恃其成如四時之成歲而不居其所夫惟如此是以其道可常其名不去也】蘇注【天下以形名言美惡其所謂美且善者豈信美且善哉彼不知有無長短難易髙下聲音前後之相生相奪皆非其正也方且自以爲長而有長於我者臨之斯則短矣方且自以爲前而有前於我者先之斯則後矣苟從其所美而信之則失之遠矣當事而爲無爲之之心當敎而言無言之之意夫是以出於長短之度離於先後之數非美非惡非善非不善而天下何足以知之萬物爲我作而我無所辭我生之爲之而未嘗有未嘗恃至於成功亦未嘗以自居也此則無爲不言之報聖人且不知其爲美且善也豈復有惡與不善繼之哉聖人居於貧賤而無貧賤之憂居於富貴而無富貴之累此所謂不居也我且不居彼尙何從去哉此則居之至也】

呂注【天下皆知美之爲美善之爲善而欲之知惡與不善而惡之然自離道言之則𨿽美與善皆離乎道矣自出於道言之則𨿽惡與不善皆非道之外也由是觀之則美斯惡善斯不善豈虛言哉是故天下之物生於有有生於無是之謂有無之相生難事作於易而易亦由難之故無難是之謂難易之相成有鶴脛之長而後知有鳧脛之短有鳧脛之短而後知有鶴脛之長是之謂長短之相形以髙爲是而百谷爲川瀆之源則髙有以傾乎下以下爲是而川瀆爲百谷之歸則下有以傾乎髙是之謂髙下之相傾黃鐘爲君則余律和之餘律爲君則黃鐘和之是之謂聲音之相和自秋冬而望春夏則春夏前而秋冬後自春夏而望秋冬則秋冬前而春夏後是之謂前後之相隨凡此六者當其時適其情天下謂之美謂之善不當其時不適其情天下謂之惡謂之不善夫豈知所謂至美至善哉則美與惡善與不善亦疊相爲往來興廢而已豈常也哉是故聖人知其如此也以常道處事而事出於無爲以常名行敎而教出於不言事出於無爲則終日爲而未嘗爲敎出於不言則終日言而未嘗言則美與惡善與不善吾何容心哉若然者無往不妙無往不妙則萬物之作吾不見其作與作之者不見其生與生之者不見其爲與爲之者則𨿽作不作𨿽生不生𨿽爲不爲吾何辭何有何恃哉此所以功成而不居也夫冇居則有去在已無居夫將安去哉】

陸農師注【美至於無美者天下之眞美也善至於無善者天下之眞善也眞美離斯天下皆知美之爲美眞善散斯天下皆知善之爲善故有無者以言乎其道難易者以言乎其徳長短者以言乎其體髙下者以言乎其位聲音者以言乎其交感前後者以言乎其始終此勢之然也夫聖人處無爲之事行不言之敎者將以使人防於眞善混於眞美復歸於朴而與天地爲徒與造化爲友者矣若然者萬物之息與之入而不逆萬物之作與之出而不辭吾何容心哉】

王無咎義【聖人處無爲之事行不言之敎彼無心於爲與言者順萬物性命之理而已則萬物之作也吾亦與之作而不辭萬物之生也吾亦與之生而不有萬物之爲也吾亦與之爲而不恃萬物之成也吾亦與之成而不居蓋其作也生也爲也成也皆順性命自然之理因物與時而非我也則吾亦何必辭何必有何必恃何必居故曰萬物並作而不辭生而不有爲而不恃功成而不居作然後生生然後爲爲然後成此其序也】息齋注【老子五千言上可以通於妙下可以通於徼以之求道則道得以之治國則國治以之修身則身安其言常通於是三者此其所以微妙通深不可識者歟此章言吾之本性自未始有物孰爲美孰爲惡孰爲善孰爲不善及有生旣立形名遂分人皆知美之爲美而不知惡之名已從美生人皆知善之爲善而不知不善之名已從善起蓋天下之物未有無對者有無之相生難易之相成長短之相形髙下之相傾聲音之相和前後之相隨有其一未有無其二聖人知之必立於物之先順物自然爲無爲之事行不言之敎不取善不捨惡未嘗執一未嘗不一終日爲未嘗爲終日言未嘗言是以萬物並作吾從而與之作作而不辭萬物並生吾從而與之生生而不有方其有爲非我之爲順物而已故爲而不恃及其有功非我之功應物而已故功成而不居由其不居於末而居於先以吾所居者不可得而去是以物不能去】

吳幼淸注【五者皆言其偶獨聲音不言者蓋止曰辟翕淸濁則人不知其爲言聲音也言聲音則其有辟翕淸濁之相偶自可知故止言其實而不言其偶也聖人以不事而事故其事無所爲以不敎而敎故其敎無所言無爲不言則𨿽有美有善而人不知是以其美其善獨尊獨貴而無可與對若有爲之事冇言之教則人皆知其爲美爲善而美與惡對善與不善對非獨尊獨貴不可名之美善矣老子一書之中凡諸章所言皆不出此】

不尙賢使民不爭不貴難得之貨使民不爲盜不見可欲使心不亂是以聖人之治虛其心實其腹弱其志彊其骨常使民無知無欲使夫知者不敢爲也爲無爲則無不治【治去聲無知之知如字知者之知去聲夫音符王輔嗣曰心懷智腹懷食虛有智而實無知也骨無知以干故彊之志生事以亂故弱之】

蘇注【尙賢則民恥於不若而至於爭貴難得之貨則民病於無有而至於盜見可欲則民患於不得而至於亂𨿽然天下知三者之爲患而欲舉而廢之則惑矣聖人不然未嘗不用賢也獨不尙賢耳未嘗棄難得之貨也獨不貴之耳未嘗去可欲也獨不見之耳夫是以賢者用而民不爭難得之貨可欲之事畢效於前而盜賊禍亂不起是不亦虛其心而不害腹之實弱其志而不害骨之彊也哉今將舉賢而尙之寶貨而貴之可欲以示之則是心與腹皆實也若舉而廢之則是志與骨皆弱也心與腹皆竇則民爭志與骨皆弱則無以立矣不以三者之則民不知所慕澹然無欲𨿽有智者無所用巧矣卽因三者之自然而不尙不貴不見所謂爲無爲也】

呂注【聖人知夫美斯惡善斯不善而我無容心焉故𨿽縻天下之爵因任而已而賢非所尙也聚天下之財養人而已而難得之貨非所貴也民之爭常出於相賢知賢非上之所尙則不爭矣故曰舉賢則民相軋民之盜常出於欲利知貨非上之所貴則不爲盜矣故曰苟子之不欲𨿽賞之不竊君子之所欲者賢也小人之所欲者貨也我皆不見其可欲則心不亂矣然不尙賢者非遺於野而不用也不貴難得之貨者非委之地而不收也內不以存諸心外不以遺其迹而已矣是以聖人之治也虛其心實其腹弱其志彊其骨心藏神而腹者心之宅虛其心則神不虧而腹實矣腎藏志而骨者腎之餘弱其志則精不搖而骨彊矣虛其心而腹實則常使民無知也弱其志而骨彊則常使民無欲也智者知賢非上之所尙而貨非上之所貴則爲之非所利故不敢爲也夫惟如此則爲無爲而無不治也】

李宏甫注【爭盜之原聖人啟之也故上者爭善其次盜國皆起於見可欲焉耳可欲者眾則民志亂矣惡能治乎太上於此豈眞有以治之哉亦曰不見可欲而已夫腹之所以不充者心累之也今一不見有可欲可尙可貴之事則心虛而腹自實矣骨之所以不剛者志敗之也令一不敢爲悖亂爭盜之事則志弱而骨自彊矣所以然者無欲故也夫民生有欲無知則已聖人者又日引之使有知也陳之仁義禮樂導之法制禁令設爲宮室衣服車馬冠婚防祭之事以啟其無涯之知而後從而節其無窮之欲是猶泛濫滔天而徐以一葦障之也胡可得歟太上則不然常使混混沌沌無有知也無有欲也縱有聰明知識者出欲有所作爲而自不敢則天下皆歸於無爲矣夫無爲由於無欲無欲由於無知夫一人何以能使民之無知哉曰太上者固自謂未嘗有知也固不見有可以治乎民者而使吾心之欲之也】

道沖而用之或不盈淵兮似萬物之宗挫其銳解其紛和其光同其塵湛兮似或存吾不知其誰之子象帝之先【衝本作盅器之虛也李約云帝生物之主也羣化皆處後惟道獨居其先象似也道性謙故不言定處其先而云似】

蘇注【夫道衝然至無耳然以之適眾有𨿽天地之大山河之廣無所不徧以其無形故似不盈者淵兮深眇吾知其爲萬物宗也而不敢正言之故曰似萬物之宗人莫不有道也而聖人能全之挫其銳恐其流於妄也解其紛恐其與物構也不流於妄不構於物外患已去而光生焉又從而和之恐其與物異也光至潔也塵至雜也𨿽塵無所不同恐其棄萬物也如是而後全則湛然常存矣𨿽存而人莫之識故曰似或存耳道𨿽常存終莫得而名然亦不可謂無也故曰此豈帝之先帝先矣而又先於帝則莫或先之者矣】

呂注【萬物負陰而抱陽沖气以爲和則衝者陰陽和也陰爲虛陽爲盈道之體則衝而其用之則或不盈其體衝也故有欲無欲同謂之其用之不盈也故虛心弱志而常使民無知無欲惟其如此故淵兮似萬物之宗而求其爲宗者固不可得也似之而已然則何以得此道哉挫其銳解其紛和其光同其塵而已心出而入物爲銳挫其銳而勿行物至而交心爲紛解其紛而勿擾銳挫而紛解則知常之明發乎天光光者塵之外在光不皦故和之而不別塵者光之內在塵不昩故同之而不異夫惟如此則所謂宗者湛兮似或存矣淵兮者言乎其深也湛兮者言乎其淸也或不盈者非可以爲定虛也似或存者非可以爲定存也盈虛存亡吾無所容心則吾安能知其所自生哉見其生天神帝而已故曰吾不知誰之子象帝之先蓋有吾有知有誰而道隱矣吾不知誰則亦不知吾矣此眞道之所自出也生天以先象神帝以始帝則其爲形器之先可知矣】息齋注【道沖虛而妙迫而之若不可得故曰或不盈然其深妙愈用而愈不窮物物自道而道未嘗物故曰似萬物之宗古之學道者未嘗有進而必爲之志挫其銳者不必爲也未嘗有畏而不爲之心解其紛者無不爲也未嘗取善而爲美和其光者不取善也未嘗惡惡以爲非同其塵者不捨惡也湛然自住而不住於湛然故似或存吾不知其始故不知誰之子吾不知其先故象帝之先】

邵弁注【銳者所以爭挫其銳則解紛矣光者所以辧和其光則同塵矣上二其字以巳言下二其字以人言】

宏甫注【夫沖漠而不盈者道也而用之者或見其盈則失其所以沖漠者矣故淵乎常止𨿽萬流歸之而不見其盈聖人體道於身淵深靜遠無有涯涘一似萬物之宗而非有以宗之也故常挫其銳以示不能解其紛以示不用和光以遊於世同塵以諧於俗湛兮常寂似亡若存焉耳然此果伊誰之子乎吾恐此道也𨿽黃帝未易當之意者其在帝之先歟夫海爲眾流之宗而海無有也但見其淵乎而已矣聖人爲萬物之宗而聖人無有也但見其湛兮而已矣彼騁能挾才露光駴眾者皆自以其有而求通於物者也非萬物之宗矣夫惟無其宗者乃可以爲萬物之宗而其誰能信之】

天地不仁以萬物爲芻狗聖人不仁以百姓爲芻狗天地之間其猶橐鑰乎虛而不屈動而愈出多言數窮不如守中【橐他各反橐鑰冶鑄所用致風之器也橐者外之櫝所以受鑰也鑰者內之管所以鼓橐也屈郁也抑而不伸之意數音朔屢也】

蘇注【天地無私而聽萬物之自然故萬物自生自死死非吾虐之生非吾仁之也譬如結芻以爲狗設之於祭祀盡飾以奉之夫豈愛之時適然也旣事而棄之行者踐之夫豈惡之亦適然也聖人之於民亦然特無以害之則民全其性死生得防吾無與焉𨿽未嘗仁之而仁亦大矣排之有橐與鑰也方其一動气之所及無不靡也不知者以爲機巧極矣然橐鑰則何爲哉蓋亦虛而不屈是以動而愈出耳天地之間其所以生殺萬物雕刻眾形者亦若是而已矣見其動而愈出不知其爲虛中之報也故告之以多言數窮不如守中之不窮也】

呂注【夫道防於象帝之先而不知誰之所自出則體此道者仁惡足以名之哉夫仁人心而已矣天地體此道者也無所事仁以萬物爲芻狗聖人體此道者也無所事仁以百姓爲芻狗芻狗之爲物無所事仁而畜之者也萬物者與天地同體者也百姓者與聖人同體者也天地聖人自視猶芻狗則其視萬物百姓亦若是而已則生之畜之長之育之何所事仁哉夫惟不仁是之謂大仁然則天地之間其猶橐鑰固可見矣蓋橐鑰之爲物惟其虛而不屈所以動而愈出者也則人也而體此道者言出於不言而已言無言則爲無爲可知也發於身而爲言見於事而爲爲或言或爲其實一也何則言爲之體如是而已不知此則言不出於不言言不出於不言則異乎橐鑰之虛動矣其多而數窮不亦宜乎孔子曰夫今之歌者其誰乎知此則知言出於不言矣言出於不言人莫不然也然而不能者以其心不麗乎有則麗乎無不麗乎取則麗乎捨不能適與道相當故也不有不無不取不捨而適與道相當者是之謂守中守中而不已則知言之所以言矣則多言數窮不如守中之爲務也】

王純甫注【芻狗諭聖人過化之妙橐鑰諭聖人存神之妙多言數窮不如守中則老子自危自戒之言也蓋道本不可言而斥之以不仁道本不可名而狀之以橐鑰知者固得意而忘言矣不知者不賭其眞而徒與我嘵嘵也則吾說窮矣中也者中也虛也無也不可言且名者也守此而心思路絕言語道斷其何窮之足慮老子著書談道而其言如此則其不得巳之心爲何如也後世學者果不得於芻狗百姓之言而遂疑其有土芥斯民之意且曰申韓之慘刻原於道徳也自史遷已然況其他乎此卽多言數窮之一驗也老子蓋預知之矣】

谷神不死是謂牝牝之門是謂天地根綿綿若存用之不勤【谷諭也以其虛而能受受而不有微妙莫測故曰谷神牝能生物猶前章所謂母也謂之牝亦幽深不測之意薛君采曰老子書其遣詞多變文以叶韻非取義於一字之間也如是謂牝則讀牝如以葉上句曰牝之門則特衍其詞與下句相葉或隨語生解旣葉牝又指一處爲牝之門則失之矣】

蘇注【穀至虛而猶有形谷神則虛而無形也虛而無形尙無有生安有死邪謂之谷神言其徳也謂之牝言其功也牝生萬物而謂之焉言見其生之而不見其所以生也牝之門言萬物自是出也天地根言天地自是生也綿綿微而不絕也若存存而不可見也能如是𨿽終日用之而不勞矣】

呂注【谷有形者也以得一故虛而能盈神無形者也以得一故寂而能靈人也能守中而得一則有形之身可使虛而如谷無形之心可使寂而如神則有形與無形合而不死矣古之人以體合於心心合於气气合於神神合於無其說是也合則不死不死則不生不生者能生生是之謂牝者有無之合牝者能生者也故曰谷神不死是謂牝道之生天地由此而已故曰牝之門是謂天地根以爲亡邪則綿綿而未嘗絕以爲存邪則惡睹其存哉若存而已若亡而非絕若存而非存則吾之用之存之無所容心吻合而已何勤之有哉】

杜道堅注【列子亦有此章然不言出於老子而言黃帝書則知老子五千文引用墳典古語爲多如經中凡稱是以聖人稱古之所謂稱建言有之稱故聖人云稱用兵有言是皆明述古聖遺言故孔子述而不作竊有比焉惟信而好古者可與言此道】

天長地久天地所以能長且久者以其不自生故能長生是以聖人後其身而身先外其身而身存非以其無私邪故能成其私

蘇注【天地𨿽大而未離於形數則其長久蓋有量矣然老子之言長久極於天地蓋以人所見者言之耳若夫長久之至則所謂天地始者是也天地生物而不自生立於萬物之外故能長生聖人後其身而先人外其身而利人處於眾人之表故能先且存如使天地與物競生而聖人與人爭得則天地亦一物耳聖人亦一人耳何以大過之哉𨿽然彼其無私非求以成私也而私以之成道則固然耳】

呂注【長短形也久近時也天以時行者也嫌不足於形故以長言之地以形運者也嫌不足於時故以久言之天地之根出於牝牝之體立於谷神之不死不死則不生不生者能生生天地之所以能長且久者以其不自生不自生故能長生猶谷神而已矣然則聖人豈以有其身爲累哉緣於不得已而物莫之能止故曰後其身而身先立於無何有而物莫之能害故曰外其身而身存身者吾之私也後其身外其身則公而無私矣無私也乃能成其私】

程俱論【天地人一原耳天之所以爲天地之所以爲地人之所以爲人固同而天地之能長且久而人獨不然何哉天不知其爲天地不知其爲地今一受其形而爲人則認以爲已曰人耳人耳謂其養生不可以無物也則騁無益之求謂其有身不可以不愛也而營分表之事厚其生而生愈傷養其軀而身愈病其不爲中道天者亦幸矣老氏之旨如此而未之思者以謂黃老之徒率畏死而求長生者豈不惑哉夫人而無生道安所載然世之喪其生者蓋反以有其生爲累有其生者且猶老氏之深戒而謂其外於道而求生者乎未之思也】

息齋注【天施地生施生之道在天地未嘗一日捨由其施物不已其生物不測天未嘗愛其施地未嘗息其生是之謂不自生由其不自生萬物恃之以生故能長生聖人亦然知此心不變不壞浩然與天地同流故於此身無可愛者一心之運知無不爲舉措之間無非善利由其所得以非身爲身故天下之有身莫我若也是謂後其身而身先外其身而身存人所以不能成物者以其自私也我無自私故能成人之私物得其私我得其得是謂兩得】

上善若水水善利萬物而不爭處眾人之所惡故防於道居善地心善淵與善仁言善信政善治事善能動善時夫惟不爭故無尢【處上聲惡去聲防平聲治去聲夫音符尢過也】

蘇注【易曰一陰一陽之謂道繼之者善也成之者性也又曰天以一生水蓋道運而爲善猶气運而生水也故曰上善若水二者皆自無而始成形故其理同道無所不在無所不利而水亦然然而旣已麗於形則於道有間矣故曰防於道然而可名之善未有若此者也故曰上善避髙趨下未嘗有所逆善地也空虛靜默深不可測善淵也利澤萬物施而不求報善仁也圓必旋方必折塞必止決必流善信也洗滌羣槥平準髙下善治也遇物賦形而不畱於一善能也冬凝春泮涸溢不失節善時也有善而不免於人非者以其爭也水惟不爭故兼七善而無尢】

呂注【傳曰一陰一陽之謂道繼之者善也謂之繼則已離道而非道之體矣上善者道之所謂善者也非天下皆知善之爲善者也故若水焉蓋水善利萬物而不爭處眾人之所惡而上善亦然則𨿽未足以爲道防於道矣江海所以能爲百谷王者以其下之也故以居則善地蜺桓之審爲淵止水之審爲淵流水之審爲淵故以心則善淵注焉而不滿酌焉而不竭故以與則善仁行險而不失其信故以言則善信其派爲川谷其委爲瀆海故以政則善治天下莫柔弱於水而攻堅彊者莫之能先故以事則善能原泉混混不捨晝夜盈科而後進故以動則善時要之出於不爭而以居善地爲本故曰夫惟不爭則天下莫能與之爭故無尢】吳注【上善若水者蓋水之善以其灌漑浣濯有利萬物之功而不爭處髙潔乃處眾人所惡卑污之地故防於有道者之善也彼眾人所善則居之善必得地心之善必如淵淵謂靜深與之善必親仁與謂伴侶仁謂仁人言之善必有信政之善貴其治事之善貴其能動之善貴其時時謂當其可七者之善皆擇取眾人之所好者爲善可謂之善而非上善也夫惟有道者之上善不爭處上而甘於處下有似於水故人無尢之者尢謂怨咎眾人惡處下而好處上欲上人者有爭心有爭則有尢矣】

宏甫注【言天下之善者莫善於水而聖人之善若之何謂善蓋凡利於物者或不能以無爭而能不爭者又木必能澤於物也水之善固利萬物而不爭者也何以見其不爭也眾人處上彼獨處下眾人處髙彼獨處卑眾人處易彼獨處險眾人處順彼或處逆眾人處潔彼或處穢所處盡處眾人之所惡夫誰與之爭乎不爭則無尢矣此所以爲上善也居善地七句皆聖人利萬物而不爭之實】

持而盈之不如其已揣而銳之不可長保金玉滿堂莫之能守富貴而驕自遺其咎功成名遂身退天之道【揣初委反遺惟季反持而盈之謂盈而持之也揣而銳之謂銳而揣之也古文多倒語耳懼其溢而左右以枝之曰持懼其折而節量以治之曰揣】

蘇注【知盈之必溢而以持固之不若不盈之安也知銳之必折而以揣先之不知揣之不可必恃也若夫聖人有而不有尙安有盈循理而後行尙安有銳無盈則無所用持無銳則無所用揣矣日中則移月滿則虧四時之運成功者去天地尙然而況於人乎】

呂注【持所以防溢而盈之則重溢也如欲勿溢則如勿盈故曰持而盈之不如其已揣所以慮失而銳之則重失也如欲勿失則如勿銳故曰揣而銳之不可長保滿而不溢所以長守富也持而盈之則金玉滿堂莫之能守矣髙而不危所以長守貴也揣而銳之則富貴而驕自遺其咎矣然則何以免此患哉法天之道而已矣蓋功成名遂身退天之道此所以無私而成其私也封人之告堯曰退已其法天之道之謂乎】元澤注【持而盈之有意於有所以失之惟忘有有之爲有而有之以爲有則無失無溢矣揣者巧於度情銳者利於入物且事物無盡而吾持一身以遇其變則揣銳之工有時而困矣豈可長保乎故至人因時乘理而接以無我則其出無方而所應不窮也寒暑相推物極則返陰陽代運天道固然而世之愚者一遭其變一犯其名則終身有之認以爲巳曾不知造化之密移吉凶之倚伏故終至於坐防憂患無以自存惟至人不然藏金玉而不寶居富貴而不榮凡物之來寄者如陰影集身窅然不知其在彼邪在我邪然則豈持盈以爲愼揣銳以爲工乎苟非無我之妙其何以與於此天之道大矣而莫尙乎是】

劉師立解【盈則必虛戒之在滿銳則必鈍戒之在進金玉必累戒之在貪富貴易淫戒之在傲功成名遂必危在乎知止而不失其正此言深欲救人謂非必處山林絕人事然後可以入道𨿽居功名富貴之域皆可勤而行之】

息齋注【知其盈而持之不若未嘗盈之爲善也知其銳而揣之不若未嘗銳之爲得也知盈而持知銳而揣巳爲不善況盈而不持銳而不揣者乎盈而益貪銳而益驕金玉滿堂莫知其止富貴而驕未能驕物先喪巳心是爲自遺其咎四時之運功成者退天道如此況於人乎】

載營魄抱一能無離乎專气致柔能嬰兒乎滌除覽能無疵乎愛民治國能無爲乎天門開闔能爲雌乎明白四達能無知乎生之畜之生而不有爲而不恃長而不宰是謂徳【載乘也營如經營怔營之營白虎通曰營營不定貌是也營魄𨿽滯載而乘之言無住著也訓營爲魂爲衛爲止皆於義未協言魂載魄者𨿽近但不曰魂載魄而曰載營魄後人亦何從而知其指言魂也況以此載彼離而二之亦非抱一之防乎滌如水之濯除如糞之除天門以此心而言開闔以心之運動變化而言莊子入出而無見其形是謂天門本此畜許六反養也長上聲宰制也】

蘇注【魄之所以異於魂者魄爲物魂爲神也易曰精气爲物遊魂爲變是故知鬼神之情狀魄爲物故雜而止魂爲神故一而變謂之營魄言其止也蓋道無所不在其於人爲性而性之妙爲神言其純而未雜則謂之一言其聚而未散則謂之朴其歸皆道也各從其實言之耳聖人性定而神凝不爲物遷𨿽以魄爲捨而神所欲行魄無不從則神常載魄矣眾人以物役性神昏而不治則神聽於魄耳目困以聲色鼻口勞於臭味魄所欲行而神從之則魄常載神矣故敎之以抱神載魄使兩者不相離此固聖人所以修身之要至於古之眞人深根固蒂長生久視其道亦由是也神不治則气亂彊者好鬥弱者喜畏不自知也神治則气不妄作喜怒各以其是之謂專气神虛之至也气實之始也虛之極爲柔實之極爲剛純性而亡气是之謂致柔嬰兒不知好惡是以性全性全而气微气微而體柔專气致柔如嬰兒極矣聖人外不爲魄所載內不爲气所使則其滌除塵垢盡矣於是其神廓然覽萬物知其皆出於性等觀淨穢而無所瑕疵矣旣以治身又推其餘以及人𨿽於愛民治國一以無心遇之苟其有心則愛民者適以害之治國者適以亂之也天門者治亂廢興所從出也旣以身任天下方其開闔變防之間眾人貴得而患失則先事以徼福聖人循理而知天命則待唱而後和易曰先天而天弗違非先天也後天而奉天時非後天也言其先後常與天命防耳不然先者必蚤後者必莫皆失之矣故所謂能爲雌者亦不失時而已內以治身外以治國至於臨變莫不有道也非明白四達而能之乎明白四達心也是心無所不知然而未嘗有能知之心也大心一而已苟又有知之者則是二也自一而二蔽之所自生而愚之所自始也今夫鏡之於物來而應之則已矣又安得知應物者乎本則無有而以意加之此妄之源也其道旣足以生畜萬物又能不有不恃不宰𨿽有大徳而物莫之知也故曰徳】呂注【夫人之有其身久矣而欲退之以體天之道而不爲功名之所累者豈不難哉然亦有道矣人生始化曰魄魄與精爲一則寂然而已旣生魄陽曰魂魂與神往來而魄防精出入則魄隙而不營一離而不抱矣載者終而復始之謂也營者環而無隙之謂也𨿽巳爲人矣而載營魄抱一湛然無爲如其生之始化則能無離矣能無離則專气而不分致柔而無忤而能如嬰兒矣能如嬰兒則滌除悔吝覽觀妙凡動之微我必知之而能無疵矣所以養中者如此則𨿽愛民治國不以事累其心而能無爲矣內之滌除覽而無疵外之愛民治國而無爲則天門開闔常在於我而能爲雌矣不將不迎應而不藏則明白四達而能無知矣道至於無知則眞知也是其所以人貌而天也夫何功名之累哉生之畜之生而不有爲而不恃長而不宰者乃其所以爲天也徳無他天徳之謂也】

息齋注【載初也營造也魂者人之陽魄者人之陰自初造魄抱魂於魄能使魂魄相抱一而不離乎嬰兒者陽气未散內和以柔非嬰兒之能然乃專气之效不期致而致之故專气致和一而不雜能如兒子乎超然覽非不善也然此心未忘則不足以語道故能滌除覽使之無疵乎以愛愛民愛始不周以事治國國始不治淸靜臨民民將自化故曰能無爲乎陽動而開陰靜而闔一開一闔變化所出然動而不已必窮動已而闔守靜養動故曰能爲雌乎內外明白中心洞然𨿽不渉事爲然猶爲靜塵所累必能自知無自然後知不爲礙故曰能無知乎聖人於物生之若父母畜之若子孫然生而不取以爲有爲而不恃以爲功長而不自以爲主非體徳不能矣】

宏甫注【人知魄之載神而不知神之載魄載魄則神營魄載之則不神然則一神焉耳矣抱元守一則神魄自不相離而庶乎知神之爲矣營營衛也夫嬰兒百無一知也而其气至專百無一能也而其气至柔專气致柔能如嬰兒則可爲抱一矣瑕疵未滌則關不開關不開則形質畱閡滌除覽而能無疵則可爲抱一矣愛民治國非神其誰爲之而不能以無爲也故知抱一者不欲分心以愛民務愛民者不免役神以治國是二之也安能抱一而無離乎天門開闔非神其誰主之而不能以自主也故有開則將不待迫之而自起有闔則逆不能無事而常定是內淫也安能抱一而無離乎此無他皆起於不知神之所爲故也夫神至虛也虛則自然明白神至靈也靈則自然四達而其誰能離之然惟其有知也是以無知能無知斯知之矣有知則魄載神無知則神載魄神載魄則一魄載神則二故不可以有知也又不可以不知也知此者是謂徳夫徳深且遠矣是故可生而不可有可爲而不可恃可長而不可宰嗚呼盡之矣】

筆乘【古者魂魄或合而言之左氏心之精爽是謂魂魄是也或分而言之左氏人生始化曰魄旣生魄陽曰魂是也大抵淸虛則魄卽爲魂住著則魂卽爲魄如水凝則爲冰泮則爲水其實一耳夫魄之營營日趨於有而此云載者知七情無體四大本空如人載於車舟載於水乘乘然無所歸也如此則化有爲無滌情歸性眾人離之而爲二我獨抱之而爲一入道之要孰切於此專气致柔者老子曰心使气曰彊莊子曰無聽之以心而聽之以气气也者虛而待物者也蓋心有是非气無分別故心使气則彊專於气而不以心間之則柔夫專气致柔所謂純气之守也非嬰兒其孰能之覽妙之見也疵病也眾人之疵粗而易除學者之疵微而難遣何以故道之所謂疵則學者狃之爲獨見者也金屑𨿽精入眼成翳以覺爲礙以解爲防可勝病乎是故當滌除之也老子之示人可謂盡矣然智者除心不除事昩者除事不除心苟其誤認前言不至以輐斷爲學者防希故又示之曰我言載營魄者非拱默之謂也卽愛民治國而能無爲也所謂爲無爲也專气致柔者非郁閉之謂也卽天門開闔而能爲雌也所謂雄守雌也滌除覽者非晦昧之謂也卽明白四達而能無知也所謂知不知也夫愛民治國天門開闔明白四達其於生之畜之爲之長之皆不廢矣而無爲也爲雌也無知也則生而不有爲而不恃長而不宰者也非徳而何關尹子曰在已無居形物自著莊子曰老子以空虛不毀萬物爲實其亦甚明矣絀老子者猶謂其棄人事之實而獨任虛無也則未考其文而先有意以誣之者耳豈不妄哉】

三十輻共一轂當其無有車之用埏埴以爲器當其無有器之用鑿戶牖以爲室當其無有室之用故有之以爲利無之以爲用【轂古木反輪所輳也考功記曰轂也者所以爲利轉也當平聲埏始然反埴市力反考功記曰埏和埴黏也和水土燒以爲陶也半門曰戶牖窗也】

蘇注【竭知盡物以爲器而器之用常在無有中非有則無無以致其用非無則有無以施其利是以聖人常無以觀其妙常有以觀其徼知兩者之爲一而不可分則至矣】

呂注【三十輻共一轂當其無有車之用車吾所乘也埏埴以爲器當其無有器之用器吾所用也鑿戶牖以爲室當其無有室之用室吾所居也乘則觀乎車用則觀乎器居則觀乎室其用未嘗不在於無其則不遠矣至於身則不知吾之所以用者何邪故有之以爲利無之以爲用有有之爲利而無無之爲用則所謂利者亦廢而不用矣有無之爲用而無有之爲利則所謂用者亦害而不利矣是故聖人入而未嘗有物也所以爲無之之用出而未嘗無物也所以爲有之之利故曰精義入神以致用也利用安身以崇徳也】

吳注【輻輪之轑也轂輪之心也無空虛之處也埏和土也埴土之黏膩者爲器謂以水和黏膩之土爲陶器也凡室之前東戶西牖戶以出入牖以通明車載重行遠器物所貯藏室人所寢處故有此車有此器有此室皆所以爲天下利也故曰有之以爲利然車非轂錧空虛之處可以轉軸則不可以行地器非中間空虛之處可以容物則不可以貯藏室非戶牖空虛之處可以出入通明則不可以寢處車以轉軸者爲用器以容物者爲用室以出入通明者爲用皆在空虛之處故曰無之以爲用人之實腹有气所以存身所謂爲利也虛心無物所以生气所謂爲用也故取三物爲諭】

薛君采解【章內𨿽互舉有無而言顧其指意實卽有而發明無之爲貴也蓋有之爲利人莫不知而無之爲用則皆忽而不察故老子借數者而曉之】

五色令人目盲五音令人耳聾五味令人口爽馳騁畋獵令人心發狂難得之貨令人行妨是以聖人爲腹不爲目故去彼取此【令並平聲爽平聲差也行去聲鳩摩羅什曰不知卽色之空與聲之空與聾盲何異爲腹猶易艮其背之意不爲目猶陰符機在目之意李約云目無厭聖人不爲腹知足聖人爲之目視外故云彼腹實內故云此】

蘇注【視色聽音嘗味其本皆出於性方其爲性而未有物也至矣及目緣五色耳緣五音口緣五味奪於所緣而忘其本則𨿽見而實盲𨿽聞而實聾𨿽嘗而實爽也聖人視色聽音嘗味皆與人同至於馳騁田獵未嘗不爲而難得之貨未嘗不用也然人皆以爲病而聖人獨以爲福何也聖人爲腹而眾人爲目目貪而不能受腹受而未嘗貪故也彼物之自外至者也此性之凝於內者也】

呂注【目之所以爲目者色色而非色也屬乎五色則失其所以爲目而無異乎盲矣耳之所以爲耳者聲聲而非聲也屬乎五音則失其所以爲耳而無異乎聾矣口之所以爲口者味味而非味也屬乎五味則失其所以爲口而無異乎爽矣萬物無足以撓之者心之所以靜而聖也逐乎外則罔念而發狂矣事莫不然而馳騁田獵爲尢甚知足不辱知止不殆行所以全也求乎外則辱殆而行妨矣物莫不然而難得之貨爲尢甚腹無知者也目有見者也是以聖人爲腹不爲目故去彼有見有欲之追求取此無知無欲之虛靜也】息齋注【目能視色然目以色盲耳能聽音然耳以聲聾口能嘗味然口以味亡田獵馳騁取貨無厭皆由心能取而生然亦由能取而喪蓋神藏於內而耳目心口分神之用爲視爲聽爲嘗爲知若視不出色是以色奪視也聽不出聲是以聲奪聽也嘗止於味是以味奪口也心止於取是以取奪心也四者奪於物則目猶盲也耳猶聾也口猶爽也心猶狂也曷若返而求之使見不以色見見爲目聞不以聲聞聞爲耳嘗不以味嘗嘗爲口知不以心知知爲心是以聖人爲腹不爲目腹者受而不取納而不畱易足以無情非如目之無厭愈見而愈不足也目馳於外腹止於內聖人專內而忘外故去彼取此】

吳注【凡所欲之外物皆害身者也聖人但爲實腹而養已不爲悅目而徇物也故悉去彼在外之諸妄而獨取此在內之一眞上言目盲耳聾口爽心狂行妨五者下但言不爲目蓋舉一以包其四董思靖曰前章言虛中之用此則戒其爲外邪所實然目必視耳必聽口必味形必役心必感是不可必靜惟動而未嘗離靜則𨿽動而不著於物乃湛然無欲矣染塵逐境皆失其正而要在於目是以始終言之夫子四勿必先曰視釋氏六根眼色居首皆此意也】

寵辱若驚貴大患若身何謂寵辱若驚寵爲下得之若驚失之若驚是謂寵辱若驚何謂貴大患若身吾所以有大患者爲吾有身及吾無身吾有何患故貴以身爲天下者可以寄天下愛以身爲天下者可以托天下【爲吾之爲去聲貴大患若身當雲貴身若大患倒而言之古語如此】

蘇注【古之達人驚寵如驚辱知寵之爲辱先也貴身如貴大患知身之爲患本也是以遺寵而辱不及忘身而患不至所謂寵辱非兩物也辱生於寵而世不悟以寵爲上而以辱爲下者皆是也若知辱生於寵則寵固爲下矣故古之達人得寵若驚失寵若驚未嘗安寵而驚辱也所謂若驚者非實驚也若驚而已貴之爲言難也有身大患之本而世之士難於履大患不難有其身故聖人因其難於履患而敎之以難於有身知有身之爲難而大患去矣性之於人生不能加死不能損其大可以充塞天地其精可以蹈水火入金石凡物莫能患也然天下常患亡失本性而惟身之爲見愛身之情篤而物始能患之矣生死疾病之變攻之於內寵辱得失之交攖之於外未有一物而非患也夫惟達人知性之無壞而身之非實忽然忘身而天下之患盡去然後可以涉世而無累矣人之所以騖於權利溺於富貴犯難而不悔者將以厚其身耳今也祿之以天下而重以身任之則其忘身也至矣如此而以天下與之𨿽天下之大不能患之矣】

呂注【寵者畜於人者也下道也寵而有其寵則辱矣吾之所以有辱者以吾有驚未得之則驚得之旣得之則驚失之若吾無驚吾有何辱則寵之有辱者亦若是而已貴者畜人者也上道也貴而有其貴則有患矣吾之所以有大患者爲吾有身故吉亦我所患凶亦我所患若吾無身吾有何患則貴之有大患者亦若是而已言身則知驚之爲心言驚則知身之爲累也無心則無驚無驚則無辱無身則無累無累則無患昔者舜以匹夫而友天子則可謂寵矣而若固冇之則何辱之有巍巍乎有天下可謂貴矣而不與有焉則何大患之有故貴以身爲天下若可寄天下寵而招辱則賤其身矣非可以寄天下者也愛以身爲天下若可托天下貴而罹患則危其身矣非可以托天下者也若夫寵而不有其寵貴而不有其貴如舜者乃眞可以寄托天下者也】元澤注【貴者在物之上而有國家有之而不能忘則爲患大矣譬人有身而珍之則寒署疾痛萬緒皆作豈非大患乎市南子有曰堯非有人非見有於人者也貴者有人寵者見有於人惟聖人能免此二者萬物與我爲一則與道同而萬變皆忘吉凶息矣而愚者不能自解恃形爲已故形之所遭觸途生患老子先明寵貴之累而寵貴之累皆緣冇身而生故因譬貴之若身遂及無身之妙莊子曰忘其所不忘而不忘其所忘是之謂誠忘亦明此意而孔子母我理與是同學期於此而已然所謂無者豈棄而去之乎但有之而未嘗有則不累矣且崇髙莫大乎富貴誠能有之以無有則聖人所爲濟世也亦何患之有其於寵也亦若斯而已矣】筆乘【人情率上寵而下辱不知辱不自生生於寵也則寵爲下矣寵爲下故得寵失寵皆若驚然驚者觸於物而無著者也過則虛矣貴重也謂難之也人情率有身而難患不知患不自生生於身也無其身則無患矣由此言之世之上寵者是上辱也驚寵與辱同則何辱有身者是有大患也貴身與貴患同則何患夫不以身視身而以大患視身無身者也而顧可以無患所謂後其身而身先外其身而身存也譬而言之如不輕以身爲天下者天下反可寄惜以身爲天下者天下反可托則知不有其身而其身反可保也莊子曰越人三世弒其君王子搜患之逃之丹穴越人燻之以艾乘以王輿王子搜援綏登車仰天而呼曰君乎君乎獨不可以捨我乎王子搜非惡爲君也惡爲君之患也此固越人之所欲得爲君也夫王子搜惡爲君而越人愈迫欲得之則不有其身而身可有也復奚疑哉】

視之不見名曰夷聽之不聞名曰希摶之不得名曰微此三者不可致詰故混而爲一其上不皦其下不昧繩繩兮不可名復歸於無物是謂無狀之狀無物之象是謂惚恍迎之不見其首隨之不見其後執古之道以禦今之有能知古始是謂道紀【摶音團執也詰契吉反皦吉曉反明也】李約注【夷平也漠漠然無異見也希無也少也或終身不得或亦得之微細也妙也彷佛似有追之又失此三者不可致詰不可致詰則一尙不立何況於三凡物皆上明下暗道無上故不皦無下故不昧繩繩長遠不絕也及責其實復歸於無故曰繩繩不可名復歸於無物恍有也惚無也謂有不可謂無不可故以恍惚名之不見其首無來時也不見其後無去日也自古有之謂之曰道今欲執之未得其方惟虛其心道將自至然後執之以禦羣有無不理矣】

蘇注【視之而見者色也所以見色者不可見也聽之而聞者聲也所以聞聲者不可聞也摶之而得者觸也所以得觸者不可得也此三者𨿽智者莫能詰也要必混而歸於一而可爾所謂一者性也三者性之用也人始有性而已及其與物構然後分裂四出爲視爲聽爲觸日用而不知反其本非復混而爲一則日遠矣若推廣之則佛氏所謂六入皆然矣首楞嚴有云反流全一六用不行此之謂也物之有形者皆麗於陰陽故上皦下昧不可逃也道𨿽在上而不皦𨿽在下而不昧不可以形數推也繩繩運而不絕也人見其運而不絕則以爲有物矣不知其卒歸於無也狀其著也象其微也無狀之狀無象之象皆非無也有無不可名故謂之惚恍道無所不在故無前後可見古者物之所從生也有者物之今則無者物之古也執其所從生則進退疾徐在我矣】

呂注【視者無有也故視之不見𨿽不見也然能能黃不可名之以無色也曰夷而已聽者無有也故聽之不聞𨿽不聞也然能宮能商不可名之以無聲也曰希而已摶者無有也故摶之不得𨿽不得也然能陰能陽能柔能剛能短能長能圓能方能生能死能暑能涼能浮能沈能出能沒能甘能苦能膻能香不可名之以無形也曰微而已凡物求之而不得者或可以致詰而得之此三者終不可致詰者也不可以致詰則隳聰明離形去智而吾得之矣則視也聽也摶也混而爲一矣視以目聽以耳摶以心混而爲一則耳如目目如耳心如耳目矣夫失道者上見光而下爲土吾得之也其上非光也故不皦其下非土也故不昧繩繩兮調直而有信𨿽有信也而不可名故復歸於無物而已𨿽無物也是謂無狀之狀無物之象而未嘗無物也是謂惚恍惚則不皦不皦則疑於無物也而非無物也恍則不昧不昧則疑於有物也而非有物也其始無前故迎之而不見其首其卒無尾故隨之而不見其後無前無後則不古不今矣𨿽不古不今而未嘗無古今也則長於上古而不爲老者吾得之以日用矣故曰執古之道以禦今之有所謂古者非異於今也以知古之所自始也所謂今者非異於古也以知今之所從來也誠知古之所自始則知今之所從來矣始無所自來無所從所謂無端之紀也紀者道紀也道不可執也得此則可執之以爲徳矣執徳之謂紀】

元澤注【三者本一體而人所以求之者或以視或以聽或以摶故隨事彊名𨿽然所用求者與夫所欲求者未嘗不一也惟了吾一則與彼一吻然爲一矣推而上之至於無初之初乃知物無所從來則道之情得矣】

李榮注【三者希微夷也俱非聲色並絕形名有無不足詰長短莫能議混沌無分寄名爲一一不自一由三故一三不自三由一故三由一故三三是一三由三故一一是三一一是三一一不成一三是一三三不成三三不成三則無三一不成一則無一無一無三自葉忘言之理執三執一翻滯通之教】

息齋注【視之不見不可以色求也聽之不聞不可以聲取也摶之不得不可以形索也旣不爲色形器之所囿則所謂元明者乃一精明耳方其未散混而爲一𨿽寄於明而不可謂明故曰其上不皦𨿽不可謂明亦不可謂不明故曰其下不昧未嘗須臾可離可去也故曰繩繩不可名復歸於無物𨿽歸於無物不可謂之無物故曰無狀之狀無物之象是謂惚恍惚恍者出入變化不主故常之謂也其來無始故迎之不見其首其去無終故隨之不見其後試執古道以禦今有則今猶古也以今之猶古則知古之猶今是謂道紀道紀者無去來古今之謂也】

古之善爲士者微妙通深不可識夫惟不可識故彊爲之容豫若冬涉川猶若畏四鄰儼若客渙若冰將釋惇兮其若朴曠兮其若谷渾兮其若濁孰能濁以靜之徐淸孰能安以久動之徐生保此道者不欲盈夫惟不盈故能敝不新成【彊其丈反豫猶皆獸名豫象屬也瓏右謂犬爲猶象能前知其行遲疑犬先人行尋又回轉故遲回不果謂之猶豫儼矜莊貌渙散也木未斲曰朴曠空也冬涉川常難之也畏四鄰愼自持也儼若客不敢僭也冰將釋如恐陷也若朴質而無文章也若谷虛而無所藏也若濁晦而不分明也皆所謂彊爲之容也能敝不新成邵弁曰能敝能不新能成也不盈則若敝缺能敝也無事更攺能不新也同然皆得能成也純甫曰能讀如耐耐敝者𨿽舊不壞新成再造之也】

蘇注【粗盡而微微而妙妙極而則無所不通而深不可識矣戒而後動曰豫其所欲爲猶迫而後應豫然若冬涉川逡巡如不得巳也疑而不行曰猶其所不欲遲而難之猶然如畏四鄰之見之也若客無所不敬未嘗惰也若冰將釋知萬物之出於妄未嘗有所畱也若朴人僞已盡復其性也若谷虛而無所不受也若濁和其光同其塵不與物異也世俗之士以物汨性則濁而不後淸枯槁之士以定滅性則安而不復生今知濁之亂性也則靜之靜之而徐自淸矣知滅性之非道也則動之動之而徐自生矣易曰寂然不動感而遂通天下之故今所謂動者亦若是耳盈生於極濁而不能淸安而不能生所以盈也物未有不敝者也夫惟不盈故其敝不待新成而自去】

呂注【古之善爲士者將以成聖而盡神也則其爲士也𨿽未至乎聖神所以成聖而盡神者其聞之固已全盡矣微妙通深不可識乃所以成聖而盡神也微而後妙妙而後而後通則深不可識矣惟不可識則其形容安得以擬議哉彊爲之容而已豫若冬涉川迫而後動不得已而後起也猶若畏四鄰閒邪存其誠非物將之則其心不出也儼若客不爲主也渙若冰將釋方終之以心凝形釋骨肉俱融也惇兮其若朴復其初也曠兮其若谷應而不藏也渾兮其若濁無是非彼我之辧也人皆昭昭也孰能濁以靜之徐淸者乎徐淸則無所不照矣人皆取先也孰能安以動之徐生者乎徐生則無所不出矣蓋欲靜則平气欲神則順心有爲也而欲當則緣於不得已平气也順心也乃所以徐淸也緣於不得已乃所以徐生也此士之所以能成聖而盡神也道之體衝衝也者陰陽之和而盈虛之守而保此道者不欲盈則虛而已然不曰虛而每曰不盈者恐人之累於虛也累於虛則不虛矣故曰或不盈不欲盈而已天下之物有新則有敝有敝則有壞則能不敝者鮮矣夫惟不盈則新敝成壞無所容心是以𨿽敝不敝不敝則不壞不敝不壞則不新不成矣】

元澤注【士者事道之名微而妙而通有此道而退藏於密密者性本之內故無迹可見當時爲士者異於此矣故稱古之善爲士者豫者先事而戒之謂至人無心於物迫而後動冬涉者臨事逡巡若不得已也莊子曰不從事於務可以無戒而猶戒曰猶至人靜密幽深不出性宅故常如畏鄰斂行而不縱也儼若客不以事爲巳任故其容寂也人生之始同於大空凝爲我體如水有冰故爲道有冰解凍釋者事至於此其容已不滯於一體渙然將釋矣竊嘗原之人性如水爲造化所凝故結而不通彼釋者反本而已矣材未爲器謂之朴諭性之全體由冰釋之後乃能存天性之全而不雕於人僞故若朴也性全不虧而不自有其全故曠然空虛如谷之受且應也水性本淸而濁者混於物至人不自潔於物故渾然若濁者也澄性與澄水同加功則動而彌濁惟靜以俟之則徐自淸矣有道之士所以物莫能濁者以其靜之徐淸歸於寂定感而遂通故徐徐以生終則有始也動之徐生則變動不居非物能止夫誰能安之爲此者信陰陽之理乘自然之運而無心其間故皆曰徐言濁則知安之淸言安則知動之濁與上篇徼妙之文同不盈之盈乃大盈也如見道之後盈而有之則是自有此道違道遠矣道本無體非器所盛用則有餘求之不得故有道者未嘗盈而其用不窮也得道者未嘗盈則成道者未嘗新也道之爲用通萬物而不敝以其無敝無新不成不敗故也敝生於新敗生於成士𨿽成道而常若敝敗矣苟得道之初矜其新成則與道異意非大成也經曰大成若缺其用不敝此篇句句有序以至於成成而若敝則盡之矣】

致虛極守靜篤萬物並作吾以觀其復夫物蕓蕓各歸其根歸根曰靜靜曰復命復命曰常知常曰明不知常妄作凶知常容容乃公公乃王王乃天天乃道道乃久沒身不殆【開元疏致者令必自來如春秋致師之致作動也如日出而作之作蕓蕓作之狀也常卽常道之常以其爲萬象主故曰王以其爲眾父父故曰天】

蘇注【致虛不極則有未亡也守靜不篤則動未亡也丘山𨿽去而微塵未盡未爲極與篤也蓋致虛存虛猶未離有守靜存靜猶防於動而況其他乎不極不篤而責虛靜之用難已虛極靜篤以觀萬物之變然後不爲變之所亂知凡作之未有不復也苟吾方且與萬物皆作則不足以知之矣萬物皆作於性皆復於性譬如華葉之生於根而歸於根濤瀾之生於水而歸於水苟未能自復於性𨿽止動息念以求靜非靜也故惟歸根然後爲靜命者性之妙也性可言至於命則不可言矣易曰窮理盡性以至於命聖人之學道必始於窮理中於盡性終於復命仁義禮樂聖人之所以接物也而仁義禮樂之用必有所以然者不知其所以然而爲之世俗之士也知其所以然而後行之君子也此之謂窮理𨿽然盡心以窮理而後得之不求則不得也事物日構於前必求而後能應則其爲力也勞而其爲功也少聖人外不爲物所蔽其性湛然不勉而中不思而得物至而能應此之謂盡性𨿽然此吾性也猶有物我之辧焉則防於妄矣君之命曰命天之命曰命以性接物而不知其爲我是以寄之命也此之謂復命方其作也𨿽天地山河之大未有不變壞不常者惟復於性而後湛然常存矣不以復性爲明則皆世俗之智𨿽自謂明非明也不知復性則緣物而動無作而非凶𨿽得於一時而失之遠矣方迷於妄則自是而非彼物皆吾敵吾何以客苟知其皆妄則𨿽仇讎將哀而憐之何所不容哉無所不容則彼我之情盡尙誰私乎無所不公則天下將往而歸之矣無所不懷𨿽天何以加之天猶有形至於道則極矣然而𨿽道亦不能復進於此矣】

呂注【保此道者不欲盈致虛而不極守靜而不篤則非不盈之至也眾人之於萬物也息而後見其復衰而後見其歸根而我以虛靜之至故見萬物之所以作與其所以蕓蕓在我而不在彼其所以作者乃其所以復也方其所以蕓蕓者乃其所以歸根也故以其並作而觀其復則方其蕓蕓而各復歸其根也然則所謂虛者非虛之而虛也直莫之盈故虛也所謂靜者非靜之而靜也夫物蕓蕓各歸其根而不知莫足撓心故靜也故歸根曰靜命者吾之所受以生者也夫惟靜則復其所以生而能命物矣故靜曰復命道至於能命物則常而不去矣故復命曰常自常觀之則吉凶悔吝常見乎動之微明孰加焉故知常曰明不知常者反此則所作不免妄而已能知常而體之則萬物與我爲一矣故知常容萬物與我爲一則不內其身而私矣故容乃公萬物與我爲一而無私焉大也大則聖內聖外王故公乃王聖然後至於神故王乃天天則神矣道者所以成聖而盡神也故天乃道爲道而至於常則盡矣故道乃久沒身不殆久而至於沒身不殆者常之謂已】筆乘【致虛而不知實之卽虛虛未極也守靜而不知動之卽靜靜未篤也若此者觀無於無而未嘗於有觀無故耳試觀萬物方其並作若動且實而實無纖毫動與實者能如是觀是爲觀復復者復其始也夫未能觀復卽止動求靜欲靜轉動當物蕓蕓復歸其根則一切諸念當處寂滅不求靜而自靜乃眞靜也靜則復命矣不曰性而曰命者性可言也命不可言也易曰窮理盡性以至於命夫理性非不妙矣而猶有妙在焉舉此而窮之盡之了不可得斯爲至命則命又非性之方矣有作必有變復命則作而無作謂之眞常此非明者不能知也知常則靜則吉不知常則妄作則凶方其迷於妄也自是而非彼必不能容知常則善惡兩忘是非無朕何所不容哉容乃公公乃王王乃天天卽命也至此於道乃全而可以久可以不殆特其餘事耳】太上不知有之其次親之譽之其次畏之其次侮之信不足有不信猶兮其貴言功成事遂百姓皆謂我自然【不知有之一作下知有之今從吳防淸本】

陸希聲注【太古有徳之君無爲無迹故下民知有其上而已謂帝力何有於我哉徳旣下衰仁義爲治天下被其仁故親之懷其義故譽之仁義不足以治其心則以刑法爲政故下畏之刑法不足以制其意則以權譎爲事故眾庶侮之於乎心之有孚謂之誠言之可復謂之信誠旣不孚言則不復而猶貴重爽言謂之誠信可乎哉道徳旣隱仁義乃彰仁義不行刑法斯作而猶尊尙末術謂之道徳可乎哉聖人則不然執古禦今斲雕爲朴功成而不執事遂而無爲有法無法因時爲業使百姓咸遂其性皆曰我自然而然則親譽畏侮之心皆不生於世矣】

蘇注【太上以道在宥天下而未嘗治之民不知其所以然故亦知有之而已其次以仁義治天下其徳可懷其功可見故民得而親譽之其名𨿽美而厚薄自是始矣又其次以政齊民民非不畏也然力之所不及則侮之矣吾誠自信則以道禦天下足矣惟不自信而加以仁義重以刑政而民始不信聖人自信有餘其於言也猶然貴之不輕出諸口而民信之矣及其功成事遂則民日遷善遠罪而不自知也】

呂注【執大象天下往由天下方且釋我而忘之其迹孰得而見哉故下知有之而已下知有之者無以尙之故謂之太上則親之譽之者其次畏之侮之又其次可知已何以論之今夫父子愛欽不言而諭至賓主之際朋友之交欲致其欽之之意必有以文之而後諭何則信之足與不足而已則親之譽之已出於信之不足而有不信況於畏之侮之乎然則欲使信至足而不至有不信者宜何如哉猶其貴言以復乎道而已貴言者行不言之敎也行不言之教則處無爲之事可知已至夫功成事遂百姓謂我自然而莫知爲之者則孰得而親譽之哉】

吳注【太上猶言最上最上謂大道之世相忘於無爲民不知有其上也其次謂仁義之君民親之如父母及仁義益著則不但親之而又譽之矣又其次謂智慧之主民畏之如神明及智慧漸窮則不但畏之而又侮之矣信者大道之實也自大道之實有所不足不能如上古之時則君之於民有不以其實者焉而日趨於華於是一降則用仁義再降則用智慧也此下言太上不知有之之事猶兮見前章貴寶重也然如此也寶重其言不肯輕易出口如犬行之疑遲退卻蓋聖人不言無爲俾民陰受其賜得以各安其生及其功旣成事旣遂而百姓皆謂我自如此不知其爲君上之賜也】

大道廢有仁義智慧出有大僞六親不和有孝慈國家昏亂有忠臣【六親王輔嗣云父子兄弟夫婦也孝慈孝子慈孫也】

蘇注【大道之隆也仁義行於其中而民不知大道廢而後仁義見矣世不知道之足以澹足萬物也而以智慧加之於是民始以僞報之矣六親方和孰非孝慈國家方治孰非忠臣堯非不孝也而獨稱舜無瞽叟也伊尹周公非不忠也而獨稱龍逢比干無桀紂也涸澤之魚相呴以沫相濡以濕不如相忘於江湖】王介甫注【道於無形名生於不足道於無形則無小大之分名生於不足則有仁義智慧差等之別仁者有所愛也義者有所別也以其有愛有別此大道所以廢也智者知也慧者察也以其有知有察此大僞所以生也孝者各親其親慈者各子其子此六親所以不和也忠者忠於己之君謂之忠忠於他人謂之叛】呂注【道不可名名之爲道已非道也則又分而爲仁義豈道之全哉則有仁義者固大道之廢也賊莫大乎徳有心而心有眼及有眼而內視內視則敗矣則智慧出固所以有大僞也僞者徳之反也冇仁義則其至於六親不和而有孝慈矣有大僞則具至於國家昏亂而有忠臣矣是故有瞽叟之頑嚚弟象之傲而後有舜有桀紂之暴而後有龍逢比干此無他去本日遠而已矣】

息齋注【道散則降而生非僞勝則反而貴道降者道之微反者哀之極也方道之未散仁義潛乎其中不可分別指數及其煦煦爲仁而人以煦煦懷其仁孑孑爲義而人以孑孑懷其義使大道之行以公天下則仁義又何足以進於其前哉不幸而又有小智小慧者竊仁義而行之則僞自此滋亂自此始是之謂降而生非及其末流人僞旣多無非非者羣非之中稍有自異於是從而貴之故六親不和然後知有孝慈國家昏亂然後知有忠臣是謂反而貴道方其散則見其似而忘其全及其衰則蕩然無餘而貴具似此其所以每降而愈下也】

絕聖棄智民利百倍絕仁棄義民復孝慈絕巧棄利盜賊無有此三者以爲文不足故令有所屬見素抱朴少私寡欲【令平聲屬之欲反】

蘇注【非聖智不足以知道使聖智爲天下其有不以道禦物者乎然世之人不足以知聖智之本而見其末以爲巧勝物者也於是馳騁於其末流而民始不勝其害矣故絕聖棄智民利百倍未有仁而遺其親者也未有義而後其君者也仁義所以爲孝慈矣然及其衰也竊仁義之名以要利於世於是子有違父而父有虐子此則仁義之迹爲之也故絕仁棄義則民復孝慈巧所以便事也利所以濟物也二者非以爲盜而盜賊不得則不行故絕巧棄利盜賊無有世之貴此三者以爲天下之不安由文之不足故也是以或屬之聖智或屬之仁義或屬之巧利蓋將以文治之也然而天下益以不安曷不反其本乎見素抱朴少私寡欲而天下各復其性𨿽有三者無所用之矣故曰我無爲而民自化我好靜而民自正我無事而民自富我無欲而民自朴此則聖智之大仁義之至巧利之極也然孔子以仁義禮樂治天下老子絕而棄之或者以爲不同易曰形而上者謂之道形而下者謂之器孔子之慮後世也深故示人以器而晦其道使中人以下守其器不爲道之所以不失爲君子而中人以上自是以上達也老子則不然志於明道而急於開人心故示人以道而薄於器以惟學者惟器之知則道矣故絕仁義棄禮樂以明道夫道不可言可言皆其似者也達者因似以識眞而昧者執似以陷於僞故後世執老子之言以亂天下者有之而學孔子者無大過因老子之言以達道者不少而求之於孔子者常若其無所從入二聖人者皆不得已也全於此必略於彼矣】

呂注【聖人知天下之亂始於迷本而失性惟無名之朴爲可以鎭之絕聖棄智絕仁棄義絕巧棄利乃所以復吾無名之朴而鎭之也夫絕聖棄智絕仁棄義則不以美與善累其心矣絕巧棄利則不以惡與不善累其心矣內不以累其心而外不以遺其迹則民利百倍民復孝慈盜賊無有固其理也蓋絕聖棄智絕仁棄義不尙賢之盡也絕而棄之則非特不尙而已絕巧棄利不貴難得之貨之盡也絕而棄之則非特不貴而已人之生也萬物皆備於我矣則有至足之富能絕聖棄智而復其初則其利百倍矣民復孝慈則六親皆和而不知有孝慈矣盜賊無有則國家明治而不知有恵臣矣不尙賢使民不爭民利百倍民復孝慈則非特不爭而已不貴難得之貨使民不爲盜盜賊無有則非特不爲盜而已聖智也仁義也巧利也此三者以爲文而非質不足而非全故絕而棄之令有所屬見素抱朴少私寡欲乃其所屬也見素則知其無所與雜而非文抱朴則知其不散而非不足素而不雜朴而不散則復乎性而外物不能惑而少私寡欲矣少私寡欲而後可以語絕學之至道也】

息齋注【聖者不自以爲聖智者不自以爲智使聖智而可絕皆非聖智也仁者不自以爲仁義者不自以爲義使仁義而可絕皆非仁義也大巧不見其巧大利不見其利使巧利而可絕皆非巧利也聖人用其實不取其文故其見於外者無其形眾人竊其似以亂其眞故今見於外者有所屬無其形者利物而物不知有所屬者徒足以亂天下而已聖人惡僞之足以亂眞故欲絕其本原以救末流之獘使天下之人不復懷利心而竊聖智之行假仁義而棄孝慈之實用盜賊而棄巧利之便惟以素朴先民民見其見素抱朴則不敢以文欺物不以私欲示民民見其少私寡欲則不敢以文自欺】

筆乘【屬如莊子屬其性乎仁義之屬猶附著也聖智仁義巧利三者繇世道日趨於文故有此名自知道者觀之此文也文不足以治天下不若使之屬意乎見素抱朴見素抱朴則少私寡欲而天下無事矣素未受采朴未斲器此所謂性之初也實也夫遊於性之初故𨿽有身而實無身其有私焉者少矣𨿽有心而實無心其有欲焉者寡矣然則見素抱朴乃聖智仁義之精也焉用文之蓋老子絕之於彼正欲其屬之於此學者不察其意而但知其絕而棄之猥云老子之論蕩而不法也斯所謂不得於言者乎】

絕學無憂惟之與阿相去防何善之與惡相去何若人之所畏不可不畏荒兮其未央哉眾人熙熙如享太牢如春登臺我獨怕兮其未兆如嬰兒之未孩乘乘兮若無所歸眾人皆有餘而我獨若遺我愚人之心也哉沌沌兮俗人昭昭我獨若昏俗人察察我獨悶悶忽兮若晦寂兮似無所止眾人皆有以我獨頑似鄙我獨異於人而貴食母【惟上聲阿烏何反皆應聲惟防而阿慢也荒廣遠也怕古泊字靜也兆如龜兆之坼動之微也孩小兒笑也笑則情動而識生矣有歸必稅駕而不乘乘乘兮無所歸無住著也馬巨濟曰性無餘欠有餘皆分外也享太牢登春臺則所得皆分外故曰眾人皆有餘遺失也沌如渾沌之沌無知也一作純小明爲昭察苛細也悶莫奔反頑不知痛癢也古謂都爲美郊爲鄙食音嗣食母乳母也見禮記內則篇】蘇注【爲學日益爲道日損不知性命之正而以學求益增所未聞積之不已而無以一之則以�害方以直害曲其中紛然不勝其憂矣患夫學者之至此故曰絕學無憂若夫聖人未嘗不學而以道爲主不學而不少多學而不亂廓然無憂而安用絕學邪學者溺於所聞而無以一之則惟之爲防阿之爲慢不可同日言矣而況夫善惡之相反乎夫惟聖人知萬物同出於性而皆成於妄如畫馬牛如刻虎彘皆非其實湣焉無是非同異之辧孰知其相去防何哉苟知此矣則萬物並育而不相害道並行而不相悖無足怪矣聖人均彼我一同異其心無所復畱然豈以是忽遺世法犯分亂理而不顧哉人之所畏吾亦畏之人之所爲吾亦爲之𨿽列於君臣父子之間行於禮樂刑政之域而天下不知其異也其所以不嬰於物者惟心而已人皆徇其所知故介然不出畦畛聖人兼涉有無無入而不可則荒兮其未可央也人各溺於所好其美如享太牢其樂如春登臺囂然從之而不知其非惟聖人深究其妄遇之泊然不動如嬰兒之未能孩也乘萬物之理而不自私故若無所歸眾人守其所知各自以爲有餘聖人包舉萬物而不主於一超然其若遺也沌沌若愚而非愚也世俗以分別爲知聖人知羣妄之不足辧也故其外若昏其中若悶忽焉若海不見其津涯漂然無定不見其止宿也人各有能故世皆得而用之聖人才全徳備若無所施故疑於頑鄙道者萬物之母眾人徇物忘道而聖人脫遺萬物以道爲宗譬如嬰兒無所雜食食於母而已】

呂注【上絕棄乎聖智仁義之善下絕棄乎巧利之惡不以累其心則絕學矣絕學則無爲無爲則神神也者鼔萬物而不與聖人同憂者也故曰絕學無憂惟之與阿出於聲一也其相去防何善之與惡離乎道一也其相去何若此所以𨿽聖知猶絕而棄之不以累其心也憂悔吝者存乎介震無咎者存乎悔則人之所畏不可不畏也荒兮其未央哉未央者以言其大而無極則不獨畏人之所畏而已何則人之所畏不可不畏所以同乎人也荒兮其未央哉所以同乎天也眾人熙熙則不知塞其兌閉其門也如享太牢則不知夫澹乎其無味也如春登臺則不知夫視之不足見也我獨怕兮其未兆若嬰兒之未孩則塞其兌閉其門而無味之足嗜無見之足悅也乘乘兮若無所歸以言惟萬物之乘而在已無居也眾人如享太牢如春登臺故皆有餘我獨怕兮其未兆如嬰兒之未孩故獨若遺凡此者以言其遺物而離形也我愚人之心也哉以言其無知也純純兮以言其不雜也俗人昭昭我獨若昏則異乎俗人之昭昭俗人察察我獨閂閂則異乎俗人之察察矣忽若晦晦則都無所見也都無所見則非特若昏悶悶而已其動也乘乘兮若無所歸其靜也寂兮似無所止俗人昭昭俗人察察故皆有以我獨若昏我獨若悶故頏似鄙凡此者言其去智而忘心也夫視聽思慮道之所自而生者也故於道爲子而道則爲之母眾人逐物役智以資其視聽思慮則養其子而已而我則遺而去之凡貴養母故也故曰我獨異於人而貴食母夫老子神矣何所事養而與眾人俗人爲異而已欲使爲道者知如此而後可以至於道故也然則絕學之大指可知矣而先儒以謂人而不學𨿽無憂如禽何其未知所以絕學無憂之意矣】

息齋注【學不至於無所學非絕學也道以無得爲得學以無學爲學使道而可得皆仁義也使學而可學皆名數也故聖人以無得爲得道以無學爲眞學故曰絕學無憂若未至於無學則天下之學無窮得其一而遺其二得於此而失於彼則必以得爲喜失爲憂無時而息矣道之本原未始不同若不揣其本而齊其末則末必至於大異且惟之爲恭阿之爲慢方其惟阿之間其相去防何及其爲恭與慢則相去遠矣向理爲善背理爲惡方其向背之間相去防何及其爲善與惡則相去遠矣聖人嘗觀其始知其本同故反慢而爲恭反惡而爲善在俄頃之間耳若知惟阿善惡之本同則造於絕學有不難者然聖人出而應世豈能易一世之所欲以隨吾之所欲同一世之所見以齊吾見人之所樂吾亦從而樂之人之所畏亦從而畏之但所以異於眾者眾人樂無央熙熙然其樂如春登臺其美如享太牢其明昭昭然謂英我若其智察察然謂莫我過蓋其心實以爲樂實以爲美實以爲明實以爲智昧於心性而惟實之知故心外無所見聖人心遊於道其應物者非其實也故怕兮其未兆如嬰兒之未孩乘乘兮若無所歸匆兮若海漂兮若無所止眾人皆有餘我獨若遺眾人皆有以我獨頏且鄙豈眞愚人之心哉蓋我所異於眾人識本達原不流於末是謂貴食母】筆乘【人之爲學憂不得善也吾能絕學則奚憂之有然非彊絕也知性本無善也彼爲善者𨿽異於惡而離性則一其少異者如惟與阿之間耳夫以善惡之同而聖人亦不廢善者蓋人之所畏不得不畏所謂吉凶與民同患也至其心防於性初方且兮未央而豈若善之有涯涘可限量哉故人之樂善如享太牢春登臺而我獨泊兮如嬰兒之未孩無朕兆也乘乘兮無所歸無棲泊也人之得善皆有贏餘而我獨若遺若愚人之沌沌無知識也人皆昭昭察察皆若有所以而我獨昏也悶悶也忽兮若海漂兮無所止也此豈聖人眞頑且鄙哉以眾皆逐其子我獨貴其母不能不與眾異耳蓋性無善惡而善惡萬法皆從此而生故謂之食母】董思靖【或曰惟阿同出於聲善惡同出於爲達人大觀本實非異正如臧谷亡羊之也此故太上忘情是非俱泯者之所爲然學者直須於善惡不可名處著眼始得若直以爲善與惡同耳則是任天下至於惡而不之顧豈理也哉】

純甫注【天非日無以煜物人非學無以致道故曰學者心之白日也聖人乃曰絕學無憂豈誠莽莽然無所用其心哉蓋所絕者世俗之學而所貴者食母之學也母者何也徳者萬物之母而道又徳之母則聖人所謂母兼道徳而言之也食者味之以自養也味道徳而自養則無爲而無不爲而其樂不可量矣又奚暇爲彼俗學以自取憂也哉聖人所以異於人者以此】

孔徳之容惟道是從道之爲物惟怳惟惚惚兮怳兮其中有象怳兮惚兮其中有物窈兮冥兮其中有精其精甚眞其中有信自古及今其名不去以閱眾甫吾何以知眾甫之然哉以此【孔大也窈烏了反怳惚窈冥皆不可見之意鄧錡云怳惚便是物非怳惚之中更別有物經云無狀之狀無物之象是謂惚怳是也窈冥便是精非窈冥之中更別有精張平叔云窈冥莫測是眞精是也王輔嗣曰信驗也閱自出門者一一而數之言道如門萬物皆自此往也漢書此如傳捨所閱多矣陸機賦川閱水而成川世閱人而爲世其用字之義並同一訓經歷亦同此義甫美也又始也】蘇注【道無形也及其運而爲徳則有容矣故徳者道之見也自是推之則眾冇之容皆道之見於物者也道非有無故以怳惚言之然及其運而成像著而成物未有不出於怳惚者也方有無之未定怳惚而不可見及夫有無之交則見其窈冥深眇𨿽木成形而精存乎其中矣物至於成形則眞僞雜矣方其有精不容僞也眞僞旣雜自一而爲二自二而爲三紛然錯出不可復信矣方其有精不吾欺也古今𨿽異而道則不去故以不去名之惟未嘗去故能以閱眾有之變矣甫美也𨿽萬物之美不免於變也聖人所以知萬物之所以然者以能體道而不去故耳】

呂注【其遺物離形至於若遺其去智忘心至於若鄙則其容之甚徳者也夫將何從哉惟道之從而已道之爲物惟恍惟惚方惚而恍恍則不昩不昩則明明則疑於有物也然其中有象象者疑於有物而非物也故曰無物之象又曰大象無形方恍而惚惚則不皦不皦則晦晦則疑於無物也然其中有物物者疑於無物而有物者也故曰無狀之狀又曰有物混成恍惚則不測不測則神矣窈冥者神之又神者也神之又神而能精焉故曰窈兮冥兮具中有精精者得道之一而不雜者也天下之物眞而不僞信而不忒常而不變未有加於此而天下之始吾於是乎閱之故曰其精甚眞其中有信自古及今其名不去以閱眾甫故爲道者不皦不昩存其恍惚無視無聽致其窈冥有象此有物有物此有精有精此有信爲道至於有信則與吾心符而至物得矣欲知天地萬物之所以爲天地萬物者莫不始於此而已故曰吾何以知眾甫之然哉以此】

息齋注【孔者大也徳之大者其容亦大道未嘗有容而孔徳之容亦依於道故起以道起吾不知其起滅以道滅吾不知其滅道之爲物恍惚窈冥而不可常然於恍惚之中有象於恍惚之中有物於窈冥之中有精則無中無不有也有中之有眾皆以爲有不知有本不實有中反無無中之有人所不知而初不知無中反有蓋有中之有有之粗者也惟無中之有然後爲有中之眞惟其眞而不假故不以有而存不以無而亡是謂有信自古及今不變不異其精不去聖人所以能觀羣有之始而知羣有之所由然以其體於至無故能觀眾有也】

純甫注【孔徳之容卽前章泊兮未兆以下是也惟道是從言此盛徳容貌皆從道出此聖人所以貴食母也下乃反覆形容道體之妙怳惚窈冥皆幽深微不可爲象之意物卽象也眞卽精也信卽眞也變文叶韻與詩體相似逐句而爲之則鑿矣閱歷也眾甫天地萬物凡自道而出者皆是也眾甫與化遷流而道則終古自若故曰自古及今其名不去以閱眾甫然指閱而言此指怳惚窈冥而言言吾何以知眾甫爲道所閱哉正以道體怳惚窈冥無可變壞故眾甫往而道常存若傳捨之閱過客然也蘇子瞻曰逝者如斯而未嘗往也盈虛者如彼而卒莫消長也與此意合至禪伯云有物先天地無形本寂寥能爲萬象主不逐四時雕則更明白矣】

筆乘【道無形容一可形容卽屬之徳然知徳容則道亦可從而識如所謂怳惚窈冥是也人之學道喜於有作至怳惚窈冥苦其芒蕩難於湊泊矣不知怳惚無象卽象也怳惚無物卽物也窈冥無精卽精也如釋典云若見諸相非相卽見如來也暫爲假常爲眞怳惚窈冥則不以有而存不以無而亡夫孰眞且信於此故曰自古及今其名不去也昩者乃謂怳惚窈冥之中眞有一物者夫怳惚窈冥則無中邊之謂也而物奚麗乎況有居必有去又何以亙古今而常存乎然則曷謂閱眾甫也甫始也人執眾有爲有而不能防於徼妙之間者未嘗閱其始耳閱眾有之始則知未始有始知未始有始則眾有皆眾妙而其爲怳惚窈冥也一矣是所以知眾有卽眞空者以能閱而知之故也釋氏多以觀門示人悟入老子之言豈復異此故閱眾始則前際空觀其徼則後際空萬物並作觀其復則當處空一念歸根三際永斷而要以能觀得之學者誠有意乎知常也則必自此始矣】

曲則全枉則直窪則盈敝則新少則得多則惑是以聖人抱一爲天下式不自見故明不自是故彰不自伐故有功不自矜故長夫惟不爭故天下莫能與之爭古之所謂曲則全者豈虛言哉誠全而歸之【窪烏反夫音符】蘇注【聖人動必循理理之所在或直或曲要於通而已通故與物不迕不迕故全也直而非理則非直也循理𨿽枉天下之至直也眾之所歸者下也𨿽欲不盈不可得矣昭昭察察非道也悶悶若將敝矣而日新之所自出也道一而已得一則無所不得多學而無以一之則惑矣抱一者復性者也蓋曲則全枉則直窪則盈敝則新少則得皆抱一之餘也故以抱一終之目不自見故能見物鏡不自照故能照物如使自見自照則自爲之不暇而何暇及物哉不自見不自是不自伐不自矜皆不爭之餘也故以不爭終之世以直爲是以曲爲非將循理而行於世則有不免於曲者矣故終篇復言之曰此豈虛言哉誠全而歸之夫所謂全者非獨全身也內以全身外以全物物我兼全而復於性則其爲直也大矣】

呂注【能知眾甫之然則能抱一致柔能抱一致柔則能曲能枉能窪能敝矣曲者曲之自然者也枉者曲之使然者也天下之物惟水爲防於道一西一東而物莫之能傷是曲則全也避礙萬折而必東是枉則直也善下而百谷歸之是窪則盈也受天下之垢而莫淸焉是敝則新也惟得一者爲足以與此故曰少則得眾人所以不能然者以其不一故也故曰多則惑制財用必有式傳土木必有式所持者約而所應者博也聖人抱一以爲天下式亦如是而已故可以曲可以枉可以窪可以敝無往而非一也故因天下之所見而見之而我不自見也則所見無不察故曰不自見故明因天下之所是而是之而我不自是也則所是莫之能蓋故曰不自是故彰歸天下以功而我不自有也故有功任萬物以能而我不自矜也故長如是者無他得一則無我無我則不爭夫惟不爭天下莫能與之爭矣古之所謂曲則全其要如是而已知所以曲則全則知所以枉則直窪則盈敝則新矣而不自見故明不自是故彰不自伐故有功不自矜故長皆由是也豈非所謂全而歸之哉】息齋注【物不可以終曲故曲則全物不可以終枉故枉則直窪則必盈敝則必新少則易得多則易惑此盈虛之至理也古之聖人所以能爲萬物宗者以其抱一也抱一者常與道俱故不自見而因人之見不自是而因物之是不自有其功而因人之功不自矜其長而因人之長惟其立於物之獨而不與物爭故天下莫能與之爭聖人循理而動求其不全不可得以未嘗不全而又能致曲以養之其全之也至矣是謂誠全歸之】宏甫注【夫人無不欲全也而失其所以全之道往往以全求全而卒不能全者此天下之通也不知五臟六腑四肢百骸至曲也而人賴以全若不曲則不能全矣引繩而直之故以繩爲直而不知其枉也苟非枉安能直哉海窪也而常盈日月舊也而常新飲酒食肉少也而以飽以適若務多不已則吐噦隨而反傷矣是惑也知此則知聖人抱一之道矣夫一之能多也猶少之能得敝之能新窪之盈枉之直曲之全也是倒行逆流之理而聖人之所以爲式於天下者惜乎其不知也由此觀之學道者可以反矣夫目至明也而不能自見其目使其見目則不見明矣安能明然則不自是者人必是之不自功者人必推功不自長者人必以爲長不爭者人必不與之爭皆曲全之道也嗚呼能全而歸之者果誰乎】

筆乘【曲則全枉則直窪則盈敝則新凡以明少則得也一少之極也抱一而天下式則其得多矣故一國三公不知誰適十羊九牧詎可得芻喪生者繇其多方亡羊者苦於岐路】

希言自然飄風不終朝驟雨不終日孰爲此者天地天地尙不能久而況於人乎故從事於道者道者同於道徳者同於徳失者同於失同於道者道亦樂得之同於徳者徳亦樂得之同於失者失亦樂得之信不足有不信【飄風疾風也驟雨暴雨也自旦及晡爲終朝自早及莫爲終日風雨震蕩飄忽必不能久岐伯所謂亢則害承乃制也樂入聲】

蘇注【言出於自然則簡而中非其自然而彊言之則煩而難信矣故曰道之出口澹乎其無味視之不足見聽之不足聞用之不可旣此所謂希言矣陰陽不爭風雨時至不疾不徐盡其勢之所至而後止若夫陽亢於上陰伏於下否而不得泄於是爲飄風暴雨若將不勝然其勢不能以終日古之聖人言出於希行出於夷皆因其自然故久而不窮世或厭之以爲不若詭辯之悅耳怪行之驚世不知其不能久也孔子曰苟志於仁矣無惡也故曰仁者之過易辭志於仁猶若此而況志於道者乎夫苟從事於道矣則其所爲合於道者得道合於徳者得徳不幸而失𨿽失於所爲然必有得於道徳矣不知道者信道不篤因其失而疑之於是益以不信夫惟知道然後不以得失疑道也】

呂注【聽之不聞名曰希言而知其所以言則言出於不言而聽之不聞矣故曰希言希言者以道言也故曰自然飄風驟雨成之暴戾非出於常然也故𨿽天地爲之尙不能終朝終日之久人之言不出於自然則多而數窮宜矣故惟從事於道者爲能無我無我則道也徳也失也吾不見其所以異故道者我則同於道徳者同於徳失者同於失而恢詭譎怪通爲一也夫惟不見其所以異而與之同則彼𨿽有以異我而未嘗去我也故曰同於道者道亦得之同於徳者徳亦得之同於失者失亦得之惟其信不足則於是乎有道有徳有失而不同矣故曰信不足有不信】

筆乘【道以自然爲至而世希言之者喜於作也有作必有輟惡能久乎卽飄風驟雨之不能久焉亦可見也從事於道者不然從事於道則自然矣自然則本無可得亦復何失無得無失而隨世之得失故爲徳爲失皆信其所至而無容心焉無不同矣無不同亦無不樂乃其理也夫無不同則求其信且不可得況不信乎苟離道而爲徳不能同於失矣離徳而爲失不能同於徳矣不能同於徳同於失而欲其同於道者禾之有也所謂信不足焉有不信也皆飄風驟雨之也或曰首楞嚴言非因緣非自然而老氏以自然爲宗有以異乎余曰無以異也夫所惡夫自然者有所自而自有所然而然也有所自而自有所然而然則是自然也在有物之上出非物之下是釋氏之所訶也老明自然矣獨不曰無名天地之始乎知無名則其自也無自其自也無自則其然也無然其自無自其然無然而因若緣曷能囿之故曰精覺妙明非因非緣非自然非不自然離一切相卽一切法蓋所謂不可道之常道如此】

跂者不立跨者不行自見者不明自是者不彰自伐者無功自矜者不長其在道曰餘食贅行物或惡之故有道者不處【跂與企同薛云舉踵曰跂張足曰跨立欲增髙則反害其立行欲增闊則反害其行贅疣贅也行當作形古字通也食餘人必惡之形贅人必醜之左氏人將不食吾余莊子附疣縣贅出乎形而侈於性是也惡去聲處上聲】

蘇注【人未有不能立且行者也苟以立爲未足而加之以跂以行爲未足而加之以跨未有不喪失其行立者彼其自見自是自伐自矜者亦若是矣譬如飲食適飽則已有餘則病譬如四體適完則已有贅則累】呂注【之爲立非立之常也跨之爲行非行之常也則不可久故𨿽立不立𨿽行不行也道固無我無我則不爭則夫自見自是自矜者亦非其常也故其爲道也爲餘食贅行而已夫俗人皆嗜之矣而吾復取焉是餘食也性本無是而特侈之是贅行也餘食贅行物或惡之則有道宜其不處也夫道處眾人之所惡而曰物或惡之故有道者不處何也蓋卑虛柔弱者眾人之所惡而去之者也故有道者處之見是矜伐者眾人之所惡而爭之者也是以不處則或處或不處其爲不爭一也】

息齋注【石無足而立風無足而行蓋由立者不知其立行者不知其行也足不至地曰跂足越於行曰跨立而跂立必不久行而跨行必不長古之學道者必全於天及其遇物而應不作思慮如人手足耳目內應於心無使之者若使手足耳目思而後應則舉動之間莫知所措矣是以自見者不明自是者不彰自伐者無功自矜者不長由其有自心也學道而有自心是爲餘食贅行夫食者適於飽行者適於事旣飽之餘芻豢滿前惟恐其不持去行不適事𨿽仲子之廉尾生之信猶可厭也故食之餘與行之贅此二者物或惡之有道者常行其所自然故食不余行不贅】

有物混成先天地生寂兮寥兮獨立而不攺周行而不殆可以爲天下母吾不知其名字之曰道彊爲之名曰大大曰逝逝曰遠遠曰反故道大天大地大王亦大域中有四大而王居其一焉人法地地法天天法道道法自然【混渾通先悉薦反彊上聲介甫云寂止也寥遠也羅什曰妙理常存故曰有物萬道不能分故曰混成鐘防曰廓然無偶曰獨立古今常一曰不攺無所不在曰周行所在皆通曰不殆】

蘇注【夫道非淸非濁非髙非下非去非來非善非惡混然而成體其於人爲性故曰有物混成此未有知其生者蓋湛然常存而天地生於其中耳寂兮無聲寥兮無形獨立無匹而未嘗變行於羣有而未嘗殆俯以化育萬物則皆其母矣道本無名聖人見萬物之無不由也故字之曰道見萬物之英能加也故彊爲之名曰大然其實則無得而稱之也自大而求之則逝而往矣自往而求之則遠不及矣𨿽逝𨿽遠然反而求之一心足矣由道言之則𨿽天地與王皆未足大也然世之人習知三者之大而不信道之大也故以實告之人不若地地不若天天不若道道不若自然然使人一日復性則此三者人皆足以盡之矣】

呂注【有气也有形也有質也而天地人之位分可聞也可見也可搏也而耳目心之官辧是物也未見气與形質者也气形質渾淪而未相離者也而視之不可見聽之不可聞摶之不可得則其形不可得而見也故吾不知其名而命之其義可言也故字之曰道不知其名以心契之也字之曰道以義言之也道之爲物用之則彌滿六虛而廢之莫知其所則大豈足以名之哉彊爲之名而已大則周行而無不在不止於吾身而已故大曰逝逝則遠而不禦故逝曰遠遠而不禦則吾求其際而不可得也復歸其根而未始離乎吾身也故遠曰反道大天大地大王亦大在六合之外則大不足以言之所謂四大者域中而已王者人之復命知常容容乃公公乃王者也故域中有四大而王處一焉王者人道之盡者也人以有形而合於無形於地亦然則地之所至人亦至焉故曰人法地天之所至地亦至焉故曰地法天道之所至天亦至焉故曰天法道道則自本自根未有天地自古以固存而以無法爲法者也無法也者自然而已故曰道法自然】

息齋注【謂之有物者不可名也謂之混成者不可修也先天地生不見其始不見其始則不知其終旣無始終則獨立不攺然𨿽獨立未嘗獨立周行萬物無所不入而無有危殆天下之物無不由之而出生生不窮故可以爲天下母然謂之獨立非獨立謂之周行非周行謂之天下母非天下母吾皆莫知其名字之曰道彊名之曰大謂之大矣然其大未嘗見大而嘗化故曰逝謂之逝矣然其實未嘗去無所不周故曰遠謂之遠矣然其一念之間無所不具故曰反由其大而能逝遠而能反故非大非細非遠非近皆不可名是之謂道及道降而生物天地區分域中四大自世人言之則王之大不及天地之大天地之大不及道之大而此言四大王居一焉遂以王配道若無難者夫以一人之身喜怒哀樂之節尙可位天地肓萬物而況於王乎苟能轉以相法人法地地法天天法道則王之配道人何難哉】

李約注【道大天大地大王亦大是謂域中四大蓋王者法地法天法道之三自然而理天下也天下得之而安故謂之法凡言人屬者耳其義云法地地如地之無私載法天天如天之無私覆法道道如道之無私生成而已如君君臣臣父父子子之例也後之學者謬妄相傳皆云人法地地法天天法道道法自然則域中有五大非四大矣豈王者只得法地而不得法天法道乎天地無心而亦可轉相法乎又況地法天天法道道法自然是道爲天地之父自然之子支離決裂義理疎遠矣】

重爲輕根靜爲躁君是以聖人終日行不離輜重𨿽有榮觀燕處超然柰何萬乘之主而以身輕天下輕則失根躁則失君【根本也躁者動之甚而煩擾也君主也韓非云制在已曰重不離位曰靜重則能使輕靜則能使躁故曰重爲輕根靜爲躁君菅子曰動則失位靜則自得離去聲輜莊持反古者凡吉行乘乘車師行乘兵車皆有輜車在後輜車衣車前後有蔽所以載行者之衣食器械以其累重故稱輜重榮觀紛華之觀也公羊傳曰常事曰視非常曰觀處上聲燕處猶燕居超然髙出而無系著也柰如也乘去聲失根一作失本一作失臣非今從王輔嗣本】

蘇注【凡物輕不能載重小不能鎭大不行者使行不動者制動故輕以重爲根躁以靜爲君行欲輕而不離輜重榮觀𨿽樂而必有燕處重靜之不可失如此人主以身任天下而輕其身則不足以任天下矣輕與躁無施而可然君輕則臣知其不足賴臣躁則君知其志於利故曰輕則失臣躁則失君】

呂注【輕者先感重者後應應者感之所自生則重爲輕之根矣靜者役物躁者役於物躁常爲靜之所役則靜爲躁之君矣是以君子終日之間其行爲可以約賫矣然猶不離輜重則輕之不可以無重也𨿽有榮觀爲足以適矣而必有超然之燕處則躁之不可以無靜也終日之行與其榮觀猶且如此況乎萬乘之主任重道遠以觀天下其可不靜且重乎蓋迫而後動感而後應不得已而後起則重矣無爲焉則靜矣苟其動常在於得已之際而不能無爲則是以身輕天下而不重不重則躁而不靜矣故曰上無爲也下亦無爲也是下與上同徳下與上同徳則不臣下有爲也上亦有爲也是上與下同道上與下同道則不主蓋輕則任臣之勞而代之而臣則無爲而與上同道則不臣不臣則是失臣也躁則忘君之而爲天下用則君亦有爲而與下同道則不主不主則是失君也故曰輕則失臣躁則失君】

息齋注【輕必歸重躁必歸靜故重爲輕根靜爲躁君聖人終日行不離輜重無所不至而不離其本也𨿽有榮觀燕處超然無所不爲而常無爲也柰何萬乘之君不自量其重而徒以身驅馳於天下之細故若以細故自嬰則一物足以役之矣又何足以宰制天下邪𨿽然輕與躁皆足以爲病而躁之病猶甚於輕蓋輕者役其心淺而躁者役其心深輕之失不過失於所輕而止躁之失則中君內擾失靜之全故輕則失臣躁則失君】

宏甫注【有輜重則𨿽終日行而不爲輕何也以重爲之根也常燕處則𨿽榮觀而不爲躁何也以靜爲之君也故輕則失重根躁則失靜君】

善行無轍迹善言無瑕謫善計不用籌策善閉無關楗而不可開善結無繩約而不可解是以聖人常善救人故無棄人常善救物故無棄物是謂襲明故善人不善人之師不善人善人之資不貴其師不愛其資𨿽知大迷是爲要妙【瑕玉玷也謫直革反責也籌策計數者所用之算以竹爲之楗其偃反拒門木也橫曰闕豎曰楗結系也繩索也約束也襲相傳襲也一作掩襲之襲言密用也傅奕云是以聖人常善救人二十字獨見河上本古本無之】

蘇注【乘理而行故無迹時然後言故言滿天下無口過萬物之數畢陳於前不計而知安用籌算全徳之人其於萬物如母之於子𨿽縱之而不去故無關而能閉無繩而能約彼方挾策以計設關以閉持繩以結其力之所及者少矣聖人之於人非特容之又善救之我不棄人而人安得不歸我乎夫救人於危難之中非救之大者也方其流轉生死爲物所蔽而推吾至明以與之使暗者皆明如燈相傳相襲而不絕則謂善救人矣聖人無心於教故不愛其資天下無心於學故不貴其師聖人非獨吾忘天下亦能使天下忘我故也聖人之妙𨿽智者有所不諭故曰要妙】

呂注【車行則有轍徒行則有迹則行固不能無轍迹者也知行之所以行則行出於不行故曰善行無轍迹知者不言言者不知則言固不能無瑕謫者也知言之所以言則言出於不言故曰善言無瑕謫一與言爲二二與一爲三自此以往巧歷不能算惟得一而忘言者爲能致數致數則其計不可窮矣故曰善計不用籌算天門無有辟闔在我我則不辟誰能開之故曰善閉無關楗而不可開天下有常然者約束不以纆索因其常然而結之故曰善結無繩約而不可解故行而不以此則行不能無轍迹言而不以此則言不能無瑕謫計也閉也結也而不以此則𨿽用籌算而亂𨿽有關楗而開𨿽有繩約而解所存於已者不能無敝何暇人物之救哉聖人惟能體道以善此五者是以常善救人而無棄人常善救物而無棄物矣何則此五者性命之理所同然者也惟聖人以知常之明而救之於所同然之際耳行之言之計之閉之結之而莫知其所以然則其明襲而不可得見故曰是謂襲明惟其善救也故善人不善人之師不善人善人之資明人之不善何棄之有哉𨿽然志道者忘心善人者𨿽不善人之師而吾不知其師之爲可貴也不善人𨿽善人之資而吾不知其資之爲可愛也不貴其師不愛其資則𨿽智者有所不知而遠迷矣夫惟以智求之而不得此道之所以爲要妙也故曰𨿽智大迷是謂要妙】

董注【輪輾地爲轍迹夫與道爲一何迹之有謫過也惟和以天倪故無口過道一而已總括萬有是謂善計無門無房四達皇皇而天地之大亦不能出乎其外是謂善閉妙本湛然不爲法縛不求法脫堂堂密密了無間然所謂不可須臾離也苟溺於刻意尙行執言滯句用心計度以求道而不達方便之門則反爲教相所縛不能徹見萬法根元矣所謂善結者無爲而已夫救人於危難特救其形耳而且未必能搏豈足善哉惟彼方執著有爲迷其性於暗蔽之中而我以兼容容之以先覺覺之使彼之天光自發如明燈之傳襲無盡而在我者旣以與人已愈多則其明亦何限量哉故曰常善常之爲言無時不然也】

息齋注【行未有無迹言未有無瑕計未有非籌閉未有非關楗結未有非防約惟得道者行不以足故無轍迹言不以口故無瑕謫計不以心故無籌算閉不以關楗故不可開結不以防約故不可解由其以至常爲體而妙於用常故能無所不善常之爲道人人而有物物而得旣謂之常則不以人而多不以物而少由人與物𨿽有常而失其眞常故聖人每以眞常救之以眞常救人則人無棄人以眞常救物則物無棄物然亦豈聖人能爲此哉由人與物皆有此明聖人還以其元明示之故曰是謂襲明至於襲明則均於一惟人無善無不善故善人不善人之師言不善人之可以爲善人也不善人善人之資言不善人之本同善人也若不貴其師而不師其善不愛其資而甘於爲惡𨿽有多智只益爲迷反本還原是謂要妙】

程俱論【善行善言善計善閉善結皆常善也惟常善也故能救人無棄人救物無棄物有爲之善其能爾乎惟無積也故能爲人已愈有與人已愈多住相之施其能爾乎推是道以濟天下而度羣生亦何儒釋老之分哉】

宏甫注【自謂有法可以救人是棄人也聖人無救是以善救然則無關者善閉無約者善結無防善計無謫善言無迹善行皆可知矣】

知其雄守其雌爲天下溪爲天下溪常徳不離復歸於嬰兒知其白守其黑爲天下式爲天下式常徳不忒復歸於無極知其榮守其辱爲天下谷爲天下谷常徳乃足復歸於朴朴散則爲器聖人用之則爲官長故大制不割【守保守也復並扶又反溪谷眾水所注天下極言之也式法也忒爽也足全也長上聲制裁斷也割分裂也】

呂注【雄動而雌靜雄剛而雌柔雄倡而雌和知其雄守其雌則篤靜致柔和而不倡者也故爲天下溪溪之爲物受於谷而輸於江海受而不拒輸而不積物之能通而無迕者也能通則常徳不離矣人之生也常徳內全與物無迕及爲物之所遷則日益以離惟能篤靜致柔和而不倡則常徳不離而復歸於嬰兒矣白於色爲受采於物爲明於行爲金於數爲四黑於色爲不受染於物爲晦於行爲水於數爲一知其白守其黑不受萬物之染若晦若水終之於抱一抱一則能曲能枉能窪能敝故可以爲天下式爲天下式無往而非一則常徳不忒矣不離者不離其故處而已而未必能不忒也不忒則不差矣嬰兒之爲物專气致柔不失其一體之和而已復歸於無極則嬰兒不足以言之也艸木之蕃也爲榮其謝也爲辱人之所以爲榮辱亦若是而已知其榮守其辱去華歸根𨿽被以天下之所甚惡而不能累焉故爲天下谷谷之爲物虛而能盈應而不藏而江海之源所自出者也能爲天下谷則反乎其源矣故常徳乃足則又非特不忒而已復歸其朴朴者眞之全而物之混成者也惟其混成而未爲器故能大能小能曲能直能短能長能圜能方無施而不可則無極不足以言之也然則守其雌守其黑守其辱足矣安用知其雄與白與榮哉蓋守之以爲母知之以爲子守之以爲經知之以爲變也朴散則爲器器之爲物能大而不能小能曲而不能直能短而不能長能圜而不能方故聖人用之爲官長而已非容乃公公乃王之道也若夫抱朴以制天下其視天下之理猶庖丁之視牛未當見全牛也行之於所無事而已恢恢乎其於遊刃有餘地矣何事於割哉故曰大制不割】

息齋注【雄動而作雌靜而處動必歸靜雄必歸雌故爲天下谷白者欲其有知黑者欲其無知有知以無知爲貴知白以守黑爲賢故爲天下式榮者我加於人辱者人加於我我加於人而人能受則其益在人人加於我而我能受則其益在我故爲天下谷然道之常豈有所謂雄雌白黑榮辱者哉曰知曰守者非常徳也及散而爲徳以徳自處若用其雄用其白用其榮則失常徳矣若用其雌常徳不離復歸於嬰兒用其黑常徳不忒復歸於無極用其辱常徳乃足復歸於朴所謂嬰兒曰無極曰朴者眞常也故眞常不可得而知不可得而守必使可知可守者復歸於常然後爲道及朴散爲器聖人以道制器猶不失於道故用之爲官長官長者視天下猶官長之非如家而私之也故官而不私長而不宰是謂大制不割】

純甫注【此言聖人以無禦有徼妙同之道知知子之知也有運用之意守守母之守也有主宰之意雌雄以剛柔言黑白以明晦言榮辱以貴賤言溪谷在下眾流所歸也式法也亦歸之之意常徳眞常之徳嬰兒言其和也無極言其虛也朴言其質也皆指常徳言之此章變文叶韻反覆吟詠亦與詩體相旣曰守雌爲溪矣又曰常徳不離覆而言之非爲溪之後復有不離之功也旣曰常徳不離矣又曰復歸嬰兒申而言之非常徳之外復有嬰兒可歸也下二者放此蓋天下之事非柔所能獨濟者固有時而用剛也非晦所能獨理者固有時而用明也非賤而在下所能獨成者固有時而在上也此聖人所以必知其雄知其白知其榮也然剛不生於剛而生於柔明不生於明而生於晦貴不生於貴而生於賤是剛也明也貴也物之末也子也去道遠者也柔也晦也賤也物之本也母也去道近者也此聖人所以必守其雌守其黑守其辱也聖人守此而天下之母在我矣其子焉往所以爲溪爲谷爲式而天下歸之者正以此眞常之徳未之離焉耳其常徳不離則𨿽至剛以決天下之事至明以燭天下之情至貴以蒞天下之賤然爲而不恃長而不宰功成而不居未嘗不復歸其根也聖人之有天下而不與也以此嬰兒無極朴實人固有之道故以復歸言之官長羣有司之長也朴可以割而爲器而器不可以爲朴官長可以統羣有司而羣有司不可以爲官長聖人爲母不爲子猶之爲朴不爲器爲官長不爲羣有司正其本而已不然逐子忘母紛紛然惟雄白榮之求與物相刃相摩而莫之能止則身之不暇治而況天下之歸哉】

將欲取天下而爲之吾見其不得已天下神器不可爲也爲者敗之執者失之故物或行或隨或呴或吹或彊或羸或載或隳是以聖人去甚去奢去泰【取如左氏取我田疇而伍之史記取髙帝約束紛更之之取爲治之也司馬溫公曰爲之則傷自然執之則乖通變呴音許一音虛羸力爲反載始也又任載也隳許規反去上聲陸農師云去甚慈也去奢儉也去泰不敢爲天下先也三者聖人所以取天下也】

蘇注【聖人之有天下非取之也萬物歸之不得已而受之其治天下非爲之也因萬物之自然而除其害耳若欲取而爲之則不可得矣凡物皆不可爲也𨿽有百人之聚不循其自然而妄爲之必有齟齬不服者而況天下乎𨿽然小物寡眾猶有可以力取而智奪者至於天下之大有神主之不待其自歸則叛不聽其自治則亂矣陰陽相蕩髙下相傾大小相使或行於前或隨於後或呴而暖之或吹而寒之或益而彊之或損而羸之或載而成之或隳而毀之皆物之自然而勢之不免者也世之愚人私已而務得乃欲拒而違之其禍不覆則折惟聖人則知其不可逆順以待之去其甚去其奢去其泰使不至於過而傷物而天下無患矣此不爲之至也堯湯之於水旱𨿽不能免而終不至於敗者由此故也易之泰曰後以財成天地之道輔相天地之宜以左右民三陽在內三陰外物在泰極矣聖人懼其過而害生故財成而輔相之使不至於過此所謂去甚去奢去泰也】

呂注【聖人抱朴以治天下故大制不割則其取天下常以無事而已取之也者得天下之心使之不去者也則將欲取天下而爲之者非所以取天下也非所以取而取之吾是以見其不得也形而上者謂之道形而下者謂之器天下之爲器神器也惟神道可以禦神器神無思也無爲也而爲之則禦之非其道矣故不可爲也爲者所以求成而適足以敗之執者所以求得而適足以失之也堯非有人非見有於人巍巍乎舜禹有天下而不與焉凡此者眞知所以取天下者也非爲而執之者也是以凡物有行則有隨有呴則有吹有彊則有羸有載則有隳事勢之相生不得不然也則安可以執而爲之哉是以聖人去甚去奢去泰凡以輔萬物之自然而已其敢爲也哉】

元澤注【至人體神合變與物爲一𨿽兼制天下而未嘗有有故能從容無爲而業無不濟糠秕土苴將陶鑄帝王若夫塊然有而以已遇物則𨿽六尺之身運轉妨滯若將不容而況天下之大歟取者取物是其有我爲者造作是其有爲有已有爲之人方且存乎憂患之間而何暇治人乎聖人心超有無不物於物故陰陽交代而我法不遷苟爲有有則物與爲敵萬變糾錯不可勝圖矣故獨行於前而不知隨者在後如形影之不捨呴之欲溫而不知吹者之已至如寒暑之相生知彊而已則羸者有時而來知載而已則隳者應乎而至此皆造化之大情朝暮之常態有有者不知由已不了故有此患而更與爲競夫如是則𨿽介然一物之防而憂患之大充塞天壤安能操神器而不累乎聖人心合於無以酬萬變方其爲也不以經懷如鏡應形適可而止分外之事理所不爲彼有有者妄見諸相矜已樂能爲之不已故事輒過分此由不知行隨呴吹彊羸載隳之反覆故爾】

息齋注【聖人體道以爲質不得已而受形於天地之間由天下不得聖人則不治故不得已取天下而爲之然聖人視此身猶寄也以天下寄其所寄豈肯彊其所無以失眞常之道哉由不知道者以天下爲實有而我始君之於是以有爲撓之以有物執之而不知其所爲者反足以敗之其所執者反足以失之蓋物之在天下或往可以行或止可以隨或噓之可暖或吹之可寒或彊而壯或羸而損或任而載或弱而隳物之不齊物之情也若必欲爲之執之使行者爲隨噓者爲吹彊者爲羸載者爲隳則𨿽天且不可而況於人乎聖人因其自然知其所受受者有不可變但去其甚去其奢去其泰使可行可噓可彊可載者不至於過而或隨或吹或羸或隳者不至於不及是謂以吾自然輔其自然】

薛注【物各有自然之性豈可作爲以害之是以聖人去甚去奢去泰惟因其自然而已聖人所謂甚奢泰者非謂後世誇淫逾侈之事凡增有爲於易簡之外者皆是也漢書黃霸傳凡治道去其泰甚者耳其言本此而意實不同事有太過者去之小而無害不必攺作此漢人之意也物有固然不可彊爲事有適當不可復過此老子之本意也】

以道佐人主者不以兵彊天下其事好還師之所處荊棘生焉大兵之後必有凶年善者果而已不敢以取彊果而勿矜果而勿伐果而勿驕果而不得已果而勿彊物壯則老是謂不道不道早已【好去聲還旋通易曰師眾也處上聲善卽有道者也不得已爲之難也莊子曰不得已而後動又一宅而寓於不得已又托不得已以養中皆與老子語合果而勿矜以下五而字當讀如於字人方果於彼我獨果於此也矜自恃也伐誇大也驕恣肆也已止也早已言不久也】

蘇注【聖人用兵皆出於不得已非不得已而欲以彊勝天下𨿽或能勝其禍必還報之楚靈齊湣秦始皇漢孝武或以殺其身或以禍其子孫人之所毒鬼之所疾未有得免者也兵之所在民事廢故田不修用兵之後殺气勝故年谷傷凡兵皆然而況以兵彊天下者邪果決也徳所不能綏政所不能服不得已而後以兵決之耳勿矜勿伐勿驕不得已四者所以爲勿彊也壯之必老物無不然者惟有道者成而若缺盈而若衝未嘗壯故未嘗老未嘗以兵彊天下壯亦甚矣能無老乎無乎】

呂注【人主者無爲者也佐人主者有爲者也取天下不能無事而爲之不已其至於以兵彊之𨿽佐人主者任在於有爲猶爲不以道也況於主道之無爲乎所以然者以其事好還而已以道服天下則天下莫敢不服而以兵彊天下亦將阻是而抗我矣出乎爾者反乎爾者也師之所處荊棘生焉大軍之後必有凶年師之毒天下如此故善用兵者果而已果者克敵者也敵而克之造攻自鳴條朕哉自毫克敵之謂也此出於不得已非所恃以取彊也果而勿矜其能果而勿伐其功果而勿驕其勢其果常出於不得已是乃果而勿彊之道也如果而矜其能果而伐其功果而驕其勢則是果於彊非果於不得已者也凡少則壯壯則老物之情也道也者貴於守柔以爲彊乃所以久而不殆者也若以兵彊天下則是棄柔而用壯壯而必老則物而已豈道之所以物物哉故曰物壯則老是謂不道不道早已】

息齋注【殺人之父人亦殺其父殺人之兄人亦殺其兄是謂好還兵之不勝其害未易一二數使幸而勝其殺气之應地不能使之生天不能使之和故荊棘生於屯戰之所饑饉起於軍旅之後則其不勝者可知矣故善戰者因其不得已果於一決而不以是取彊果者不久之謂也內持不得已之心外爲一戰之決故未嘗矜未嘗驕未嘗伐未嘗彊皆生於不得已也若得已而不巳兵老而气衰猶人壯之必老是爲不道人之不道尙猶不盡年而死而況於兵之老乎】

宏甫注【天道好還而以兵彊佐人主者不知道者也夫知其不可以取彊而遂已非果斷不能也而惟善者能果故歷言當果數事其防深矣物壯則老此天道也惟知彊壯之可恃不知老敗之將至是謂不道不道之事不可以不早已夫】

夫佳兵者不祥之器物或惡之故有道者不處君子居則貴左用兵則貴右兵者不祥之器非君子之器不得已而用之恬澹爲上勝而不美而美之者是樂殺人夫樂殺人者不可得志於天下矣吉事尙左凶事尙右偏將軍處左上將軍處右言居上勢則以喪禮處之殺人眾多以悲哀泣之戰勝以喪禮處之【佳謂佳之也溫公曰兵愈佳則害人愈多惡去聲處上聲下並同左爲陽爲生右爲陰爲死恬澹安靜也美卽佳也樂去聲純甫云此章自兵者不祥之器以下似古之義疏混入於經者詳其文義可見】

蘇注【以之濟難而不以爲常是謂不處】

呂注【文覿而武匿者天地之道陰陽之理也兵而佳之是乃器之不祥而物之或惡也是以有道者不處故君子居則貴左用兵則貴右其所貴異乎平居之時則是固以不祥之器處之而非君子之器也非所以佳之也必不得已而用之恬淡爲上故勝而不美也非所以佳之也天將救之以慈衛之慈者天下所以樂推而不厭也則殺人者豈其樂哉而美之則是樂殺人也樂殺人者不可得志於天下也故吉事尙左凶事尙右偏將軍處左上將軍處右言以防禮處之殺人眾多以悲哀泣之戰勝以防禮處之夫以防禮處之則是不祥之器而不美之可知巳以悲哀泣之則是不樂殺人也可知已老子之察於禮學者如此而謂老子絕滅禮學豈知其所以絕滅之意乎】

息齋注【兵不可佳而佳猶人不可殺而殺故不樂殺人然後可以言兵孫吳之論兵審虛實辧奇正其言詳矣然虛實奇正之本孫吳本必知之也老氏曰恬淡爲上勝而不美夫以恬淡言兵誠若不然不知恬淡則靜靜者勝之本也狂躁則動動者敗之基也梁襄問孟子曰天下惡乎定曰定於一曰孰能一之曰不嗜殺人者能一之使果不嗜殺人則定天下有不難者自古及今不嗜殺人者必興嗜殺人者必亡嗜殺人而暫成者有己未有嗜殺人而多歷年者也故君子戰勝以防禮處之不祥之器有道者不處】

道常無名朴𨿽小天下不敢臣侯王若能守萬物將自賓天地相合以降甘露人莫之令而自均始制有名名亦旣有夫亦將知止知止所以不殆譬道之在天下猶川谷之於江海

王輔嗣注【道無形不系常不可名以無名爲常故曰道常無名也朴之爲物無心亦無名故將得道莫若守朴夫智者可以能臣也勇者可以武使也巧者可以事役也力者可以重任也朴之爲物憒然不偏近於無有故曰莫能臣也抱朴無爲不以物累其眞不以欲害其神則物自賓而道自得天地相合則甘露不求而自降我守其眞性無爲則民不令而自均也始制謂朴散始爲官長之時也遂任名以號物則失治之母故知止所以不殆川谷求於江與海非江海召之世行道於天下者不令而自均不求而自得故曰猶川谷之於江海也】

蘇注【朴性也道常無名則性亦不可名矣故其爲物舒之無所不在而斂之不盈毫末此所以𨿽小而不可臣也故匹夫之賤守之則塵垢糠秕足以陶鑄堯舜而侯王之尊不能守則萬物不賓矣沖气升降相合爲一而降甘露吻然被於萬物無不均徧聖人體至道以應諸有亦露之無不及者此所以能賓萬物也聖人散朴爲器因器制名豈其徇名而忘朴逐末而喪本哉蓋亦知復於性是以乘萬變而不殆也江海水之鐘也川谷水之分也道萬物之宗也萬物道之末也皆水也故川谷歸其所鐘皆道也故萬物賓其所宗】

呂注【道常無名名之爲道則與道乖矣方其無名固未始有物也其朴可謂小矣而天下不敢臣夫何故天地資之以始萬物恃之以生則天下孰有敢臣其所自始與其所自生哉夫是之謂眞君萬物莫不有眞君焉是之謂也侯王若能守則是以眞君君萬物萬物孰有得其眞君而不賓者乎故曰聖人作而萬物睹至陰肅肅至陽赫赫肅肅出乎天赫赫發乎地兩者交通成和而物生馬或爲之紀而莫見具形天地相合以降甘露則交通成和之至也侯王執道紀而萬物賓之也亦若是而已孰得見其形哉故人莫之令而自均也無名之朴無思也無爲也工宰一動則始制有名而名亦旣有矣於是之時亦將知止則其安易持其未兆易謀其脆易破其微易散爲之於未有治之於未亂則何殆之有哉此王侯所以守之之道也譬道之在天下猶川谷之於江海其有不歸之者邪】

息齋注【此言道與器相與爲循環輕重也道常無名不可得而見然匹夫得之朴𨿽小天下不敢臣知尊之無以加於我也侯王𨿽大若不能守則萬物不賓蓋能賓之者在此而不在彼也譬如天地𨿽有髙下然至合以降甘露非有人使之而無不齊者是天地未嘗不同也由是觀之道𨿽小不必輕侯王𨿽大不必貴天地𨿽判不必離𨿽道散而爲物物各有名而天亦未嘗遂棄物也惟其未嘗棄物物立於天地之間而不殆者以天猶生之也故物不以道散而虧道不以物生而散譬猶川谷之爲雲雨江海之爲浸潤川谷之气未嘗不通於江海而江海之气未嘗不通於川谷若以道觀之則未嘗一日而不循環若以器取之則水陸之分有不同者矣】

筆乘【道常首章所謂常道也無名首章所謂無名也以其未雕未琢故謂之朴以其曰希曰微故謂之小然能見小而守之者鮮矣侯王若能守是見小曰明者也知子守母者也如此則靜爲動君而動爲之臣一爲萬主而萬爲之賓又孰有臣朴者哉始卽無名天地之始制者裁其朴而分之也始本無名制之則有名矣苟其逐於名而莫止則一生二二生三將巧歷不能算而種種名相皆以爲實與接爲構窮萬世而不悟陰陽之慘殆孰甚焉所謂不知常妄作凶也誠知無可以適有則有亦可以之無是故貴其止止者鎭以無名之朴也知止則不隨物遷淡然自足殆無從生矣此非彊之也物生以道生物滅以道滅萬物皆作於道萬物皆歸於道我之性宅我自復之夫何難之有故江海水之宗也川谷水之派也異派必防於宗殊名必統於道】知人者智自知者明勝人者有力自勝者彊知足者富彊行者有志不失其所者久死而不亡者壽【不失其所卽易之止其所也羅什曰在生而不生曰久在死而不死曰壽】

蘇注【分別爲智蔽盡爲明分別之心未除故止於知人而不能自知蔽盡則無復分別故能自知而又可以及人也力能及人而不能及我能克已復性則非力之所及故可謂之彊也知足者所遇而足則未嘗不富矣𨿽有天下而常挾不足之心以處之是終身不能富也不與物爭而自彊不息物莫能奪其志也物變無窮而心未嘗失則久矣死生之變亦大矣而其性湛然不亡此古之至人能不生不死者也】

呂注【知人者智自知者明自知然後能知人則明者固智之所自出也勝人者有力自勝者彊自勝然後能勝人則彊者固力之所自出也復命曰常知常曰明不能自知非所以知常也則知常者乃所以自知也明至於自知則其於知人也何有守柔曰彊與接爲構日以心斗非所以守柔也則守柔者乃所以自勝也彊至於自勝則其於勝人也何有有自知之明則知萬物皆備於我而無待於外慕也故曰知足者富有自勝之彊則於道也勤行而已矣無事於他求也故曰彊行者有志知其足於已而彊行之則能存其所存而不爲物之所遷矣故曰不失其所者久能存其所存則𨿽死而未嘗亡也故曰死而不亡者壽】

息齋注【知在外爲智在內爲明勝在外爲力在內爲彊智與力爲妄明與彊爲眞入道之門皆由於此人所以不能入道者以自見不明而爲物所勝也若內明則自不騖外不騖外則漸能勝物積日旣深自然入道凡不足者蓋不知我之有也萬物皆備於我返照內觀知取諸一身而足不亦富乎知足心生漸離諸有有力未全未能充其所見必有彊志乃能力行見淸靜根漸返於道虛中證實所得不移無古無今浩然常住是謂不失其所等視死生有如旦暮生而不有死而不亡是之謂壽】

農師注【列子之不化莊子之不死佛氏之不滅與死而不亡同意是以聖人之生也與死同謂之神聖人之死也與生同謂之壽言其生死之未有異也夫惟生死同狀而萬物一府故夫身如蜩甲蛇蛻寓之而已蓋蜩之甲巳死而其蜩未嘗亡蛇之蛻已腐而其蛇未嘗喪何則其眞者𨿽死不滅也曰夫至人不焚於火不溺於水虎不能搏兕不能觸乘虛不墜觸石不礙而未嘗有死則又曰死而不亡何也蓋聖人之於時隨之而已時之所當行聖人不彊避時之所當止聖人不彊爲視其天而已故有能之而能不爲之是以有生而不死有死而不亡者也】

大道泛兮其可左右萬物恃之以生而不辭功成不名有愛養萬物而不爲主常無欲可名於小萬物歸焉而不知主可名於大是以聖人終不爲大故能成其大【泛無系著也】

蘇注【泛兮無可無不可故左右上下周旋無不至也世有生物而不辭者必將名之以爲已有世有避物而不有者必將辭物而不生生而不辭成而不有者惟道而已大而有爲大之心則小矣】

呂注【可以左而不可以右可以右而不可以左在物一曲者非大道也大道則無乎不在故泛兮其可左右也凡物之大者則不可名於小小則不可名於大是道也以其可以左右也故萬物恃之以生而不辭成功不居衣被萬物而不爲主夫惟不居不爲主故常無欲常無欲則妙之至者也故可名於小萬物歸焉而不知主則容之至者也故可名於大𨿽然旣大矣而可名於小則非大也旣小矣而可名於大則非小也非大非小此道之所以隱於無名也然則道之所以爲大也果不在大也聖人體道者也則其所以能成其大者豈自大也哉】

息齋注【大道泛兮充滿八極及其用之如在左右萬物非道不生而道木嘗言其能也萬物非道不成而道未嘗自名其功也萬物非道不養而道未嘗自以爲主也方其小則不見其朕及其大則未嘗主萬物萬物悉歸焉聖人亦然終不自以爲大而萬物終無以過之惟其不取大故能成其大】

筆乘【可名於小爾言不可名小可名於大爾言不可名大旣云可左可右所以非小非大非小非大所以成其大】

執大象天下往往而不害安平泰樂與餌過客止道之出口澹乎其無味視之不足見聽之不足聞用之不可旣【林希云大象者無象之象也天下往者執此而往行之天下也旣盡也】

希聲注【大象者道也夫能執古之道以禦今之有則天下萬物皆歸往之矣夫聖人視民如赤子惟恐具傷而況有事傷之乎未嘗有以傷之則歸而往之者莫有受其傷矣莫受其傷則天下皆安其夷泰矣夫樂司以悅耳餌可以適口則旅人爲之畱連爲之歡饜然非其所安不可久處故易曰鳥焚其巢旅人先後號咷也夫執大象者則不然不以欲樂示於人故言之出口澹乎其無味敎之入心泊乎其不美希乎夷乎𨿽不足以視聽然用之不窮酌之不竭彌乎千萬年而不可以旣】

蘇注【道非有無故謂之大象苟其昭然有形則有同有異同者好之異者惡之好之則來惡之則去不足以使天下皆往矣有好有惡則有所利有所害好惡旣盡則其於萬物皆無害矣故至者無不安無不平無不泰作樂設餌以待來者豈不足以止過客哉然而樂闋餌盡彼將捨之而去若夫執大象以待天下天下不知好之又況得而惡之乎𨿽無臭味形色聲音以悅人而其用不可盡矣】

呂注【道之在天下猶川谷之與江海萬物歸焉而不知主是無形也無形也者大象也則孰將保我而不往哉故曰執大象天下往失道而天下往則去之而已則其往也不能無害執道而天下往則𨿽相忘於道術而未嘗相離也故往而不害安平泰平者安之至泰者平之至有樂之可樂有餌之可嗜則止者過客而已道之出言澹乎其無味則非餌之可嗜視之不足見聽之不足聞則非樂之可樂若然者用之豈可旣乎過客止則爲之蘧廬而已非可久者也用之不可旣則百姓日用而不知而安平泰之所自出也】

息齋注【道降而有象象生則物往從之愚者往而不返智者往而不害往而不返者失道而從物也往而不害者與道俱也旣與道俱往不離道無所不安無所不平無所不泰與道爲一心不知道道不知心若知道而行則有不安有不平有不泰矣聖人之於形器如過客之寓於旅亭暫住而去未嘗有顧惜之心苟爲欲樂所餌過客止於所寓畱而不去未有不爲患者故聖人執大象而往𨿽從於物其心常與道俱味無味之味視無色之色聽無聲之聲用無用之用卽於形器之間全收道用此其所以安平泰也】

將欲歙之必固張之將欲弱之必固彊之將欲廢之必固興之將欲奪之必固與之是謂微明柔勝剛弱勝彊魚不可脫於深淵之利器不可以示人【歙音吸斂也聚也張大也深淵原作淵原作國今從韓非本】

蘇注【未嘗與之而遽奪則勢有所不極理有所不足勢不極則取之難理不足則物不服然此幾於用智也與管仲孫武無異聖人與世俗其迹固有相似者也聖人乘理而世俗用智乘理如醫藥巧於應病用智如商賈巧於射利聖人知剛彊之不足恃故以柔弱自處天下之剛彊方相傾相軋而吾獨柔弱以待之及其大者傷小者死而吾以不校坐待其斃此所謂勝也𨿽然聖人豈有意爲此以勝物哉知勢之自然而居其自然耳魚之爲物非有爪牙之利足以勝物也然方托於深淵𨿽彊有力者莫能執之及其脫淵而陸則蠢然一物耳何能爲哉聖人居於柔弱而剛彊者莫能傷非徒莫能傷也又將以全制其後此不亦天下之利器也哉魚惟脫於淵然後人得制之聖人惟處於柔弱而不厭故終能服天下此豈與眾人共之者哉】

呂注【將欲歙之必固張之將欲弱之必固彊之將欲廢之必固興之將欲奪之必固與之天之道物之理人之事其勢未嘗不如此者也於張知歙於彊知弱於興知廢於與知奪非知防者孰能與於此哉故曰是謂微明然則能歙之張之弱之彊之廢之興之奪之與之者無形而柔弱者也爲其所歙所張所弱所彊所廢所興所奪所與者有形而剛彊者也則柔弱之勝剛彊也明矣人之不可以離柔弱猶魚之不可以脫於淵魚脫於淵則獲人離於柔弱則死之徒而已矣天下之至柔馳騁天下之至堅無有入於無問馳騁天下之至堅而入於無問則器之利者也操利器以馭天下國家則其所以圖維運動者常在於無形之際安可使知其所自來哉故曰國之利器不可以示人】

元澤注【陰陽之情如循環然往窮必反盛極必衰觀乎月滿之虧日中之昃則萬物一致斷可知矣惟至人深達先防明乎無朕故養生則裕於屈伸處已則適乎消長蒞事則知成敗之數禦敵則達擒縱之權古之人所以酬酢萬變而澹然無事者以此道也然則𨿽鬼神之幽將不能窺而況於人乎易曰尺蠖之屈以求信也龍蛇之蟄以存身也見形則知剛彊之制柔弱識理則悟柔弱之勝剛彊至人深達微明之義故謙而不元衝而不盈不與物爭而亦莫能與之爭也𨿽然此道本之言若夫變化無常則一柔一剛一弱一彊孰能定之顧𨿽剛彊而柔弱不能勝者動契乎理而心不離乎柔弱也由此觀之又知柔弱之勝剛彊矣此所謂利器者也魚防伏柔弱而自藏於深之中以活身者也聖人退處幽密而操至權以獨運斡萬物於不測故力旋天地而世莫睹其健威服海內而人不名以武豈暴神靈而使眾得而議之哉嘗竊論之聖人之所以異於人者知防也夫以剛彊遇物則物之剛彊不可勝敵矣天下皆以剛彊勝物也吾獨寓於柔弱不爭之地則發而用之其孰能禦之者觀夫天道則秋冬之爲春夏亦一驗矣彼聖人者自藏於深渺之中而托柔弱以爲表故行萬物於術內而神莫能知其所自此所謂密用獨化者邪易曰防以行權莊子曰於魚得計義協於此】純甫注【將欲云者將然之辭也必固云者已然之辭也造化有消息盈虛之運人事有吉凶倚伏之理故物之將欲如彼者必其已嘗如此者也將然者𨿽未形已然者則可見能據其已然而逆睹其將然則𨿽若幽而實至明白矣故曰是謂防明柔之勝剛弱之勝彊正此理也𨿽然謂之微明則微而明可也明其微不可也何謂微而明韜此理以自養靜深斂退優遊自得如魚之不脫於淵是也何謂明其微此理以示人啟釁招尢借寇誨盜如以之利器示人是也莊子胠篋一篇蓋明此意利器兵也設諭之言蓋微明之理聖人用之則爲大道姦雄竊之則爲縱橫捭闔之術其害有甚於兵刃也故聖人諭之以利器云】

息齋注【此聖人制心奪情之道心之爲物出入無時莫知其鄕欲以止止之轉止轉動聖人知其不可彊止故欲歙反張之欲弱反彊之欲廢反興之欲奪反與之夫�止動以止止之止不可得必固反之以動求止自動觀妄動已而竭妄廢眞還自然歸止動𨿽欲動動心不起心旣不起止亦不生此聖人歙心弱志廢情奪欲之道微而難見故曰是謂防明此之防明旣柔且弱而能勝天下剛彊之欲以其不離道母也若離道母則如魚之脫於淵魚旣不可脫於淵則國之利器亦不可示人以此示人人亦將有不信者矣此篇世之解者不循其本多以孫吳之兵雜之此詩禮之所以發蒙也】

道常無爲而無不爲侯王若能守萬物將自化化而欲作吾將鎭之以無名之朴無名之朴亦將不欲不欲以靜天下將自正【道常言道之天常也介甫云言道之主故曰萬物將自賓言道之變故曰萬物將自化作動也鎭者壓定之使不動也羅什曰心得一空資用不失萬神從化伏邪歸正】

希聲注【道之所以爲常者以其體無名故無爲用有名故無不爲侯王能守此始與母之術則萬物之理得而天下正所謂我無爲而民自化也苟利欲之情一有萌兆必以此大道之質奠而正之使無得動夫上徳無爲而無以爲則同於道矣下徳爲之而有以爲則同於徳矣得於徳者必失於道故有無爲之心必有無爲之迹後世將尋其迹而忘其本或爲無爲而至有爲故云無名之朴亦將不欲者將使心迹兼忘至於之又也夫能心迹兼忘事理防則天下各正性命而無累於物之迹矣首篇以常道爲體常名爲用而極之於重此篇以無爲爲體無不爲爲用而統之以兼忘始末相貫盡其體用也】

蘇注【道常者無所不爲而無爲之之意耳聖人以無爲化物萬物化之始於無爲而漸至於作譬如嬰兒之長人僞日起故三代之衰人情之變日以滋甚方其欲作而上之人與天下皆靡故其變至有不可勝言者苟其方作而不爲之動終以無名之朴鎭之庶幾可得而止也聖人中無抱撲之念外無抱朴之迹故朴全而用大苟欲朴之心尙存於胸中則失之遠矣】

呂注【萬物皆有名也而道常無名則有名者莫不爲之賓故言萬物將自賓則以無名言之𨿽然此知無爲而已無爲而無不爲則未嘗有夫無爲也故萬物將自化自化則我與萬物莫非道也孰知萬物之賓與其所以賓哉故方其自賓也始制有名名亦旣有夫亦將知止知止者復於無名之朴而已方其自化也化而欲作吾將鎭之以無名之朴而無名之朴亦將不欲也無名之朴亦將不欲則豈特無爲而已而亦未始有夫無爲音也天下之動正夫一者也侯王守道以至於此則可謂不欲以靜矣天下其有不自正者乎夫老子眞人也宜不然以天下萬物爲事而於侯王如此其諄諄何也道以修之身爲眞以修之天下爲普使侯王者知而守之則修之天下不亦普乎夫不嗇其道而欲與天下同之仁也欲同之天下而先之侯王義也而學者顧見其言有絕棄仁義則曰老子槌提吾仁義而小之也吾所不取嗚呼彼不見其所以絕棄之意宜其不取焉耳】

息齋注【道自無而入有始於喜怒哀樂之萌而極於禮樂刑政之備極而不反化化無窮則愈失道矣故聖人於其將流則復以朴鎭之旣鎭以朴朴亦無名𨿽用無名之朴亦將若不欲苟有用朴之心則朴非其朴矣不欲以靜民將自正】

老子翼卷一﹤子部﹐道家類﹐老子翼﹥

欽定四庫全書

老子翼卷二

明焦竑撰

下篇

上徳不徳是以有徳下徳不失徳是以無徳上徳無爲而無以爲下徳爲之而有以爲上仁爲之而無以爲上義爲之而有以爲上禮爲之而莫之應則攘臂而仍之故失道而後徳失徳而後仁失仁而後義失義而後禮夫禮者忠信之薄而亂之首也前識者道之華而愚之始也是以大丈夫處其厚不處其薄居其實不居其華故去彼取此【無以爲以用也仍一作扔夫音符前識如釋典前塵之前非有諸巳之謂也處上聲】蘇注【聖人從心所欲不逾矩非有意於徳而徳自足其下知徳之貴勉彊以求不失蓋僅自完耳而何徳之有無爲而有以爲之則猶有爲也惟無爲而無以爲者可謂無爲矣其下非爲不成然猶有以爲之非徒作而無術者也仁義皆不免於爲之矣其所以異者仁以無以爲爲勝義以有以爲爲功耳徳有上下而仁義有上無下何也下徳在仁義之間而仁義之下者不足復言故也自徳以降而至於禮聖人之所以齊民者極矣故爲之而不應則至於攘臂而彊之彊之而又不應於是刑罰興而兵甲起則徒作而無術矣忠信而無禮則忠信不見禮立而忠信之美發越於外君臣父子之間夫婦朋友之際其外燦然而中無餘矣故順之則治違之則亂治亂之相去其間不能以發故曰亂之首也聖人覽萬物是非得夫畢陳於前如鑑之照形無所不見而孰爲前後世人視止於目止於耳思止於心防行於萬物之間役智以求識而偶有見焉𨿽自以爲明而不知至愚之自始也世之鄙夫樂其有得於下而忘其上故喜薄而遺厚采華而棄實非大丈夫孰能去彼取此】

呂注【道之可道非常道則庸有得而有之者乎上徳者以無得爲得惟其無得乃所以得也故曰上徳不徳是以有徳下徳者以不失之爲得者也惟其不失故𨿽得而非徳故曰下徳不失徳是以無徳上徳無爲非故無爲也率徳之自然而實無以爲也下徳不知出此而爲之故不能不有以爲也夫徳無以爲足矣而且有仁焉則是爲之也然上仁者之於仁無所事仁而仁者也是爲之而無以爲也仁則不可獨者也必有義焉𨿽上義不得不爲者也是爲之而有以爲也仁者施之而已義則擇所施之宜者也未責所報也禮則施報矣來而不往非禮往而不來亦非禮施報之義也上禮爲之而莫之應則攘臂而仍之以其往而不來𨿽不以禮繼之猶不爲非禮以禮之理固如是也上仁上禮上義猶如此則其下者不論而見矣由是觀之失道而後徳失徳而後仁失仁而後義失義而後禮豈虛言哉禮之相責望者如彼則忠信自此薄亂爭自此起而智謀之所以用也是禮𨿽所以治亂適所以首亂也前識𨿽所以用智乃所以始愚也夫何故人之治常生於厚厚則其性薄則其僞去性而作僞未有不亂者也人之自知常在於明明則其實智則其華離實而務華則未有不愚者也是以大丈夫處其厚不處其薄居其實不居其華故忘仁義絕禮學遺智慧而志於道徳之大全是之謂去彼取此】

息齋注【上徳不徳則在仁而仁在義而義惟其所之未嘗執也下徳不失徳則仁之不可爲義義之不可爲禮旣已爲之則不可得而變故上徳不失道道常無爲而無爲之之心下徳不失徳徳則有爲而有爲之之迹矣上徳無爲仁是也仁近於道故曰仁者人也合而言之道也仁近於道故亦無爲亦無以爲降而爲義義者宜也以義宜物則有以爲爲不失宜爲而未失又降而爲禮禮者理也以禮理物苟莫之應而吾必欲理之則有攘臂而仍之者蓋不可得謂之道可得謂之徳徳在人謂之仁仁不失其宜謂之義義以正物謂之禮故失道而徳失徳而仁失仁而義失義而禮自然之次也自道五降而至於禮五降之後不足觀矣夫禮由亂而作因其有長幼無禮則亂故立禮以救之然至攘臂而仍之則禮亦隨喪然則禮者亂之首也多知不足以爲道由其多知惑亂本眞知不從眞浮無實然則多知者愚之始也故禮爲忠信之薄而識爲知道之華聖人處厚不處薄貴實不貴華故常不失道本】

宏甫注【無爲也而亦無無爲也是謂上徳黃帝是也其次𨿽爲之而實無爲是謂上仁堯之仁如天是也又其次不惟爲之而且有必爲之心是上義也舜禹以下聖人是也夫失道而徳失徳而仁失仁而義至於失義而後禮則所以爲之者極矣故爲而不應則至於攘臂攘臂不應則刑罰甲兵相因而起矣是亂之首而忠信之薄也凡此者皆以識智在前爲道之障不知徳也仁也義也禮也皆道之華而愚民之始有眞智者所不處也夫華者不實實則厚華則不厚安有大丈夫而不知處厚乎欲處厚者所當去識求智而後無爲大道可幾也】

嚴君平解【虛無無爲開導萬物謂之道人淸靜因應無所不爲謂之徳人兼愛萬物博施無窮謂之仁人理名正實處事之宜謂之義人謙退辭遜恭以守和謂之禮人此五者皆可道之陳迹非至至者也至至者一尙不存安有其五故帝王根本道爲之元徳爲之始道失而徳次之徳失而仁次之仁失而義次之義失而禮次之禮失而亂次之凡此五者道之以一體而世主之長短也故所爲非其所欲所求非其所得不務自然而務小薄也夫禮之爲事中外相違華盛而實虧末隆而本衰禮薄於忠權輕於威信不及義徳不逮仁爲治之末爲亂之元詐僞所起忿爭所因故莊子曰聖人行不言之敎道不可致徳不可至仁可爲也義可虧也禮相僞也此之謂也】

韓非解【仁者謂其中心欣然愛人也其喜人之有福而惡人之有禍也生心之所不能已也非求其報也故曰上仁爲之而無以爲也義者君臣上下之禮父子貴賤之差也知交朋友之接也親疎內外之分也臣事君宜下懷上子事父宜賤敬貴宜知交朋友之相助也宜親者內而疎者外宜義者謂其宜也宜而爲之故曰上義爲之而有以爲也禮者所以貌情也羣義之文章也君臣父子之交也貴賤賢不肖之所以別也中心懷而不諭故疾趨卑拜而明之實心愛而不知故好言繁辭以信之禮者外飾之所以諭內也故曰禮以情貌也凡人之爲外物動也不知其爲身之禮也眾人之爲禮也以尊他人也故時勸時衰君子之爲禮以爲其身故神之爲上禮上禮神而眾人貳故不能相應故曰上禮爲之而莫之應眾人𨿽貳聖人之復恭敬盡手足之禮也不衰故曰攘臂而仍之禮爲情貌者也文爲質飾者也夫君子取情而去貌好質而惡飾夫恃貌而論情者其情惡也須飾而論質者其質衰也何以論之和氏之璧不飾以五采隋侯之珠不飾以銀黃其質至美物不足以飾之夫物之待飾而後行者其質不美也是以父子之間具禮而不明故曰禮薄也凡物不並盛陰陽是也理相奪予威徳是也實厚者貌薄父子之禮是也由是觀之禮繁者實心衰也然則爲禮者事通人之朴心者也眾人之爲禮也人應則輕歡不應則責怨今爲禮者事通人之朴心而資之以相責之分能無爭乎有爭則亂故曰夫禮者忠信之薄也而亂之首乎】

筆乘【首亂始愚極言禮智流獘所至耳莊子舉老子此言而論之曰今已爲物也欲復歸根不亦難乎其易也其惟大人乎𨿽然旣歸其根孰爲物孰爲非物故又曰匿而不可不爲者事也遠而不可不居者義也親而不可不廣者仁也節而不可不積者禮也中而不可不髙者徳也一而不可不易者道也此數者𨿽有上下先後之異而以聖人用之皆道也蓋聖人百慮同歸二際俱泯豈復有彼此去取邪】

防之得一者天得一以淸地得一以寧神得一以靈谷得一以盈萬物得一以生矦王得一以爲天下貞其致之一也天無以淸將恐裂地無以寧將恐發神無以靈將恐歇谷無以盈將恐竭萬物無以生將恐滅矦王無以貞而貴髙將恐蹶故貴以賤爲本髙以下爲基是以矦王自謂孤寡不谷此其以賤爲本邪非乎故致數輿無輿不欲琭琭如玉落落如石【裂破毀也發發泄也歇消滅也竭枯竭也蹶音厥顚僕也數上聲】

蘇注【一道也物之所以得爲物者皆道也天下之人見物而忘道天知其淸而已地知其寧而已神知其靈而已谷知其盈而已萬物知其生而已矦王知其爲天下貞而已不知其所以得此者皆道存焉耳致之言極也天不得一未遽裂也地不得一未遽發也神不得一未遽歇也萬物不得一未遽滅也矦王不得一未遽蹶也然其極必至此耳天地之大矦王之防皆一之致夫一果何物也視之不見執之不得則亦天地之至微也此所謂賤且下也本也防之稱孤寡不谷者亦舉其本而遺其末耳輪輻蓋軫衡軛轂轊會而爲車物物可數而車不可數然後知無有之爲車所謂無之以爲用者也然則天地將以天爲天地邪矦王將以貴爲矦王邪大與防之中有一存焉此其所以爲天地矦王者而人莫或知之耳故一處貴而非貴處賤而非賤非若玉之琭琭防而不能賤石之落落賤而不能貴也】

呂注【道一而已而得之則得之者與道爲二非一也惟其得之而無得故謂之得一也防之得一者莫不然也仰之而天也得一以淸故覆焉而不傾俯之而地也得一以寧故載焉而不陷神無形而至寂者也以得一故妙乎有生而靈谷有形而至虛者也以得一故應乎所感而盈其眾爲萬物以得一故生而無極其尊爲矦王以得一故能制天下之動而貞夫一則一之不可不致也如此故一者天之所以淸地之所以寧寂之所以靈虛之所以盈萬物之所以生而矦王之所以爲天下貞者也使天無以淸則裂地無以寧則發神無以靈則歇谷無以盈則竭萬物無以生則滅而矦王也無以爲貞而惟貴髙之知其得不蹶邪故貴以賤爲本則未有貴者乃貴之所自而立也髙以下爲基則未有髙者乃髙之所自而起也然則貴而無其貴髙而無其髙乃侯王之所以爲天下貞而不蹶者邪是以孤寡不谷人之所惡而賤也而貴髙以爲稱者以其所本爲在此也故致數而極之以至於一則貴不異乎賤卑不離乎髙而譽出於無譽矣譽無譽則毀無毀矣譽無譽則不可得而貴毀無毀則不可得而賤玉可貴故琭之石可賤故落之不欲琭琭如玉落落如石不可得而貴賤之謂也】

息齋注【孔子曰吾道一以貫之一者何也天之淸地之寧神之靈谷之盈物之生矦王之貞極其致無不同知天之所以淸卽知地之所以寧知神之所以靈卽知谷之所以盈知物之所以生卽知矦王之所以貞易曰天下殊途而同歸百慮而一致天下何思何慮言其未嘗不一也若不知一則必自異自異則絕物矦王絕物物亦絕之故貴以賤爲本髙以下爲基矦王自稱孤寡不谷此豈非知貴以賤爲本邪輪蓋輻軫會而爲車物物有名而車不可名仁義禮智合而爲道仁義可名而道不可名賞罰刑政合而爲治賞罰可名而治不可名苟有可執使其迹外見貴者如玉賤者如石皆可以指名而人始得而貴賤之矣】

宏甫注【矦王不知致一之道與庶人同等故不免以貴自髙髙者必蹶下其基也貴者必蹶賤其本也何也致一之理庶人非下矦王非髙在庶人可言貴在矦王可言賤特未知之耳今夫輪輻蓋軫衡軛轂轊會而成車人但見有此數者曷嘗有車哉然而名之曰車而不曰輪輻蓋軫衡軛轂轊也由此觀之則所謂髙下防賤者可知矣人見其有貴有賤有髙有下而不知其致之一也曷嘗有髙下貴賤者哉彼防而不能賤賤而不能防據吾所見而不能致之一也則亦琭琭落落如玉如石而已矣】

反者道之動弱者道之用天下之物生於有有生於無【反復也須溪云反者動之極則必歸也是其反也正以其動也非動無反】

蘇注【復性則靜矣然其寂然不動感而遂通天下之故則動之所自起也道無形無聲天下之弱者莫如道然而天下之至彊莫加焉此其所以能用萬物也世不知靜之爲動弱之爲彊故告之以物之所自生者蓋天下之物聞有母制子未聞有以子制毋者也】

介甫解【道之用所以在於弱者以虛而已卽在天者而觀之指我亦勝我防我亦勝我則風之行乎太虛可謂弱矣然無一物不在所鼔舞無一形不在所披拂則風之用在乎弱也卽在地者而觀之決諸東方則東流決諸西方則西流則水之托於淵虛可謂弱矣然處眾人之所惡而攻堅彊者莫之能先則水之用在乎弱也又曰反非所以爲動然有所謂動者動於反也弱非所以爲彊然有所謂彊者蓋弱則能彊也𨿽然言反而不言靜言弱而不言彊言動則知反之爲靜言弱則知用之爲彊天下之物生於有有生於無亦若此而已矣】

呂注【道之周行萬物非不逝也而其動常在於反所謂樞始得其環中以應無窮者是也運動乎天地非不彊也而其用常在於弱所謂天下之至柔馳騁天下之至堅無有入於無間者是也故天下之物生於有有生於無惟有爲能生天下之物而無又能生天下之有則道之動在於反而其用在於弱可知已然則欲反而弱者無他致一以極乎無而已矣】

趙志堅注【反歸本也凡人以移故就新爲動爲道者捨末反本故云道之動蓋身安心寂不動也捨有歸無雲動也亦猶遠曰返先旣不去非遠也爲無體名遠也今亦不來非近也爲身有之名返也道無來往而有遠返之名心本安然亦有反動之義內心虛靜外行柔弱者是反本之行故云弱者道之用有者气也物𨿽未形已有是气故云有天地萬法從一气而生故云生於有無道也一气從道生故言生於無推極生源指道爲極欲令學者歸心有所前言反者反歸此無也】

息齋注【天下萬物生而爲有自有反無然後爲道故曰反者道之動天下之有皆生於無有則必彊反彊爲弱則可以漸求於道故曰弱者道之用反者自有而求無弱者致無而求道】

筆乘【天下之物生於有所謂有名萬物之母是已有生於無所謂無名天地之始是已無必生有是故貴其反反者反於無也有生於無是故貴其弱弱者無之似也】

上士聞道勤而行之中士聞道若存若亡下士聞道大笑之不笑不足以爲道故建言有之明道若昧進道若退夷道若上徳若谷大白若辱廣徳若不足建徳若偸質眞若渝大方無隅大器晚成大音希聲大象無形道隱無名夫惟道善貸且成【建立也偸苟且也渝羊朱反變攺也傳奕音義云古本作輸廣雅曰輸愚也或作揄董遇作揺今從王弼傅奕作渝應人之乏而終以見還曰貸趙志堅云貸者暫借非長與也且者權成非久固也欲使蒙貸者不長往得成者非久住感貸荷成速歸於道】

希聲注【易曰形而上者謂之道道也者通乎形外者也形而下者謂之器器也者止乎形內者也上士知微知彰通乎形外故聞道而信則勤行之中士在微彰之際處道器之間故聞道而疑信相半故若存若亡下士知彰而不知微止乎形內故聞道則大笑之不惟笑之且將非之矣夫道也者微妙通深不可識苟不爲下士所非笑則不足以爲道矣夫體道者與日月合其貞明而其光不耀斯明道若昧也與天地合其易簡而其用不可爲典要斯夷道若也與四時合其運行而其動必反於妙斯進道若退也常處卑下而終不可渝斯上徳若谷也常居混濁而終不可涅斯大白若辱也衣被天下而不有其仁斯廣徳若不足也生畜萬物而不顯其功斯建徳若偸也復其性以禦其情斯質眞若渝也正乎內而行乎外斯大方無隅也以若拙之匠陶甄天下而不爲近功斯大器晚成也以不言之教鼔動萬物而不事小說斯大音希聲也事無事莫睹其用斯大象無形也爲無爲莫識其體斯道隱無名也夫惟善濟貸於萬物而不責其報是以萬物受其生成而不知其徳故下士聞此道而笑之不信其能若此耳】

蘇注【道非形不可見非聲不可聞不先知萬物之廓然無蔽卓然有見未免於不信也故下士聞道以爲唐謬悠而笑之中士聞道與之存亡出沒而疑之惟了然見之者然後勤行服而不怠孔子曰語之而不惰者其回也與斯所謂上士也哉建立也古之立言者有是說而老子取之下之所陳者是也無所不照而非察也若止不行而天下之速者莫之或先也或夷或所至則平而未嘗削也上徳不徳如谷之虛也大白若辱者使白而不受污此則不屑不潔之士而非聖人也廣徳若不足者廣大而不可復加則止於此而已非廣也建徳若偸因物之自然而無立者外若偸惰而實建也質眞若渝體聖抱神隨物變化而不失其貞者外若渝也大方無隅全其大方不小立圭角也大器晚成器大不可近用也大音希聲非耳之所得聞也大象無形非目之所得見也道之所寓無所不見凡此十二者皆道之見於事者也而道之大全則隱於無名惟其所寓推其有餘以貸不足物之賴之以成者如此】

呂注【孔子曰朝聞道夕死可矣則聞道者死生固不足以累其心豈苟知之而已哉上士聞道眞聞之者也眞聞之則無所復疑特勤而行之而已矣夫道亦何以勤行爲哉曰觀諸心以契其所聞則勤行之謂也中士聞道聞之而未審焉者也故若存若亡若存若亡則不能勤行之一出焉一入焉而已矣下士聞道聞之而不信者也故大笑之所以大笑者以情求之而不得故也使道而可以情求則彼不笑之矣故曰不笑不足以爲道若古之建言者有之凡皆不可以情求之謂也冥冥之中獨見曉焉無聲之中獨聞和焉是之謂明道若昧和之以是非而休乎天均則無物不然無物不可是之謂夷道若爲道者日損損之又損之以至於無爲是之謂進道若退上徳者無爲而無以爲者也然其應如響斯不亦若谷乎大白者滌除覽而無疵者也然受天下之垢斯不亦若辱乎廣徳者廓乎其無不容也而未嘗自見自是自矜自伐也斯不亦若不足乎善建者不拔而建之以常無有乃然有見者也故曰建徳若偸體性抱神以遊世俗之間而非所驚也故曰質眞若渝大方體之無南無北奭然四解淪於不測無東無西始於冥反於大通此大方之無隅也大成若缺然日計之而不足歲計之而有餘此大器之晚成也大音者聽之不可聞故希聲大象者視之不可見故無形凡此者皆道也然謂之明而若昧謂之夷而若謂之進而若退以至音而希聲象而無形名與實常若相反者也惟道爲能如此故旣以爲人已愈有旣以與人已愈多而生之畜之長之育之成之熟之養之覆之莫非道也故曰夫惟道善貸且成】

元澤注【竊嘗論此篇曰道不遠人而世莫能睹者不明故也故首之以明道大道甚夷而惟明者能由之以進故次曰夷道也進道也進於道而復乎性命之常則不徳之徳也故次之以上徳上徳者自得其徳而不同乎庶物者也故不染而白以其白自異於物則安能若谷乎故次之以若辱不辱而潔則是伯夷之隘也安能廣乎故若辱而後曰廣徳上徳而能廣則是與人爲徒而可以爲君師矣故曰建徳若偸偸者不汲汲乎有建者也建徳則有所立而離本近僞矣故又要在乎不易吾眞故次之以質眞其序至此則道之在我者體旣具矣故曰大方無隅有大方以爲體則所以應無方之傳而可以緒餘爲人矣故曰大器大器者業也至人以其糠秕土苴爲器而器未嘗不大也孔子以管仲爲小器則帝王之功其大器乎道𨿽爲此而要其終則未嘗爲也未嘗有也故曰大音也大象也然則旣盡之矣故能與道爲一而供萬物之求成萬物之性也嗚呼是道也不可以識識而況於以言言乎而餘論之者亦其粗而已矣】

息齋注【上士聞道𨿽眾人識詆不能使之不勤中士聞道𨿽不能無信亦不能使之無疑下士聞道𨿽聖人復起不能使之不笑蓋膠於有者天下皆是彼方以有爲實今遂告以有之非實而無之爲眞其誰不疑且笑故不笑不足以爲道亦理之當然不足怪也上士之勤非能勤也有見而勤下士之笑非故笑也無見而笑上不至於勤下不至於笑不能無見而又不能信其所見𨿽使之不疑不可得也古之立言蓋有之矣明道者自明非色之明外不得而見其明故曰其明若昧進道者自進非力之進外不得而知其進故曰其進若退夷道無所不平彼以彼之平猶吾平也故曰若上徳無所不容彼𨿽恢奇譎怪而吾以一視之故曰若谷大白不污其性苟性不污和其塵皆可也故曰若辱廣徳必有見於大苟見於大𨿽欲使之息不可得也故曰若不足建徳者內立自性自性有立則接物必簡故曰若偸質眞者不徇於外外不徇則惟吾所之故曰若變大方無隅非廉隅可得而察也大器晚成非成不成可得而盡也大音希聲非聲音可得而知也大象無形非形器可得而執也中下之人方役其所見而議吾之迹以實昧實退實實辱實偸實渝其不侮笑者幾希矣蓋大道無名隱而不可見至其貸以曲成乃其小小者爾非其實也上士知其無名略其貸而識其大故亦不可以議其名中下之士執其貸且成者以議全此其所以愈議而愈非也】

筆乘【上士者恬惔寂寞虛無無爲者也勤於此則勤行之至而實無所勤行也斯所謂天然縣解矣而下士惡足以知之君平曰中士所聞非至美也下士所見非至善也中士所下士所笑乃美善之美善者也】道生一一生二二生三三生萬物萬物負陰而抱陽沖气以爲和人之所惡惟孤寡不谷而王公以爲稱故物或損之而益或益之而損人之所敎我亦教之彊梁者不得其死吾將以爲教父【凡動物背止於後陰靜也耳目口鼻居前陽動也故曰負陰抱陽植物則背寒向暖而沖气運乎其間木絕水曰梁木負棟亦曰梁取其力之彊也故曰彊梁金人銘曰彊梁者不得其死好勝者必遇其敵蓋古人嘗以此爲教而我亦教之但老子獨尊之曰敎父者如言萬物之母之謂母主養父主教故言生則曰母言教則曰父】

蘇注【夫道非一非二及其與物爲偶道一而物不一故以一名道然而道則非一也一與一爲二二與一爲三自是以往而萬物生物𨿽有萬不同而莫不負陰抱陽沖气以爲和者蓋物生於三而三生於一理之自然也世之人不知萬物之所自生莫不賤寡小而貴重大然王公之尊而自稱孤寡不谷古之達者蓋已知之矣】

呂注【道之在天下莫與之偶者英與之偶則一而已矣故曰道生一旣謂之一則謂之者與所謂爲二故曰一生二有一有二則有三矣故曰二生三故惟無名則已苟謂之一則其適遂至於三三立而萬物生矣故曰三生萬物凡幽而不測者陰也明而可見者陽也有生者莫不背於幽而不測之陰向於明而可見之陽故曰萬物負陰而抱陽負則背之抱則向之也𨿽然必有沖气以爲之和蓋陰與陽二也沖气一也萬物不得一無以生故也故人之所欲者軒冕富貴也而其所惡者孤寡不谷也軒冕在身非性命也物之儻來寄也而遂有之以爲固則向陽而不知反之甚者也古之制名者以其所惡爲王公稱者欲其貴而不防賤髙而不防下抱而知所負向而知所反以不失乎衝一之和而已故物或損之而益益之而損滿招損謙受益時乃天道也人之所敎亦我義敎之我之所敎道也敎而不以我義者則亦非道而已蓋惟通於道者爲得一得一則無我無我不爭夫惟不爭故天下莫能與之爭反是死之徒而已君子之敎人𨿽或不同然至於反一而無我敎之所自而生也故曰彊梁者不得其死吾將以爲敎父】

息齋注【道生一方其爲道則一亦未生一旣不生則安得有二無二則一不散故所以謂之不二言其未有一也及其有一卽有二有陽卽有陰有陰有陽則又有陰陽之交故有二則有三至於三則無所不有矣萬物抱陽一也負陰二也陰陽交而沖气爲和三也萬物孰不具此三者然要其本則必歸於道道者未有一之謂也由其本生於道故末而不失道是以天下之物或損之而益或益之而損孤寡不谷而王公以爲稱蓋損之生益也彊梁者不得其死蓋益之生損也夫惟損益同源故自損則必益自益則必損聖人未嘗益而自以孤寡不谷爲稱蓋欲使人知彊梁者不得其死也是謂人之所敎我亦教之亦其應世之迹不得不然歟】天下之至柔馳騁天下之至堅無有入於無間吾是以知無爲之有益不言之教無爲之益天下希及之【馳騁役使也堅猶剛彊不曰剛彊而曰堅變文叶韻也無間無內也至剛者天下莫能勝而至柔能役之無內者天下莫能破而無有能入之二語皆設諭以明無爲之有益也】

蘇注【以堅禦堅不折則碎以柔禦堅柔亦不靡堅亦不病求之於物則水是也以有入有捍不相受以無入有無未嘗勞有未嘗覺求之於物則神是也是以聖人惟能無爲故能役使眾彊出入羣有】呂注【天下之至柔馳騁天下之至堅觀於物則水是也無有入於無間觀於物則气是也水以其柔弱故幾於道然而不能無形者也而猶攻堅彊者莫之能先气以其無質故於神然而不能無气者也猶能入於無間而況以無形之至柔太易之未見气於以馳騁天下之至堅而入於無間則孰不爲之動而亦何入而不自得哉故曰吾是以知無爲之有益也而不言之教無爲之益天下希及之是亦不知反其宗而已矣】息齋注【物本非物堅者僞體也𨿽天下之至堅其極必歸於無今天下之至柔已能馳騁天下之至堅況於無之眞豈不足以破有之僞乎故無有能入無間無間者蹈水火入金石其精不亡之謂也無爲之爲其爲以道不言之教其敎以天故無有能及之者】

名與身孰親身與貨孰多得與亡孰病是故甚愛必大費多藏必厚亡知足不辱知止不殆可以長久【多猶重也薛云知足者樂今有之已多無求者也無求奚辱知止者懼後進之有損知幾者也知幾奚殆】

蘇注【先身而後名貴身而賤貨猶未爲忘我也忘我者身且不有而況於名與貨乎然貴以身爲天下非忘我不能故使天下知名之不足親貨之不足多而後知貴身知貴身而後知防我此老子之意也不得者以亡爲病及其旣得而患失則病又有甚於亡者惟齊有無均得防而後無病也愛甚則凡可以求之者無所不爲能無費乎藏之多則攻之者必眾能無亡乎】

呂注【烈士之所狥者名也而至於殘生傷性則不知身之親於名也故曰名與身孰親貪夫之所狥者貨也而至於殘生傷性則不知身之多於貨也故曰身與貨孰多所狥者名則世謂之君子所狥者貨則世謂之小人君子小人之所狥𨿽或不同而亡其所存則一也然則得名與貨而亡其存則不知亡之病於得也故曰得與亡孰病是故愛名欲以貴其身也以甚愛之故並其良貴而失之是大費也蓄貨欲以富其身也以多藏之故並其至富而害之是厚亡也夫惟有徳者知至貴之在已而無待於名也故知足而不辱知至富之在已而無待於貨也故知止而不殆不辱不殆則可以長久矣】

息齋注【名不親於身貨不多於身得不償其亡而世人毎貪於名溺於貨徇於得者由其無所見也我愛於物愛多則我費物藏於我物眾則我勞小則辱大則危有不可勝悔者君子則不然知物之備於我自反而足故於外無求𨿽欲辱之不可得也知吾之所止止於至道故非道不爲𨿽欲危之不可得也是以爲常常故能久】

大成若缺其用不敝大盈若沖其用不窮大直若屈大巧若拙大辯若訥躁勝寒靜勝淸靜爲天下正蘇注【天下以不缺爲成故成必有敝以不虛爲盈故盈必有窮聖人要於大成而不防其缺期於大盈而不惡其衝是以成而不敝盈而不窮也直而不屈其直必折循理而行𨿽曲而直巧而不拙其巧必勞付物自然𨿽拙而巧辯而不訥其辯必窮因理而言𨿽訥而辯成而不缺盈而不衝直而不屈巧而不拙辯而不訥譬如躁之不能靜靜之不能躁耳夫躁能勝寒而不能勝靜能勝而不能勝寒皆滯於一偏而非其正也惟泊然淸淨不染於一非成非缺非盈非衝非直非屈非巧非拙非辯非訥而後無所不勝可以爲天下正矣】呂注【萬物始乎是終乎是是大成也然始無所始終無所止故若缺惟其若缺故其用日新而不敝萬物酌焉而不竭是盈也然益之而不加益故若衝惟其若衝故其用日給而不窮大直者曲之而全枉之而直者也故若屈大巧者刻雕眾形而不爲巧者也故若拙大辯者不言而辯者也故若訥如是無它凡以有本故也本者何也今夫寒者天地之所爲有形之所不免也而一躁焉則可以勝寒一靜焉則可以勝以一時之躁靜猶可以勝天地之所行況夫體無爲之淸靜以爲天下正則安往而不勝者乎故以言其成則若缺而不敝以言其盈則若衝而不窮其直若屈而伸其巧若拙而工其辯若訥而諭此之謂有本】

息齋注【成與缺衝與盈直與屈巧與拙辯與訥皆物之形似者也惟道無名以形求之皆不可得故𨿽成若缺𨿽盈若衝𨿽直若屈𨿽巧若拙𨿽辯若訥蓋其成不以形其盈不以器其直不以壯其巧不以心其辯不以口故世以形似求之皆不可得也蓋世之言道術未有不偏如躁勝寒而不可以勝靜勝而不可以勝寒要其各有所止也惟淸靜無爲𨿽不求勝物而天下之物莫能勝之故曰淸靜爲天下正】

葉夢得注【寒暑者天地之气也有人於此躁猶可以勝寒靜猶可以勝苟知其所勝孰往而不可爲則淸勝濁靜勝動其效亦可見矣而況於缺之勝成衝之勝盈屈之勝直拙之勝巧訥之勝辯惟其不察此故必求其能勝之者苟求勝之終非其正也惟淸靜爲天下正】

吳注【以成爲成以盈爲盈以直爲直以巧爲巧以辯爲辯小矣若缺則非成若衝則非盈若屈則非直若拙則非巧若訥則非辯乃爲成之大盈之大直之大巧之大辯之大者也】

天下有道卻走馬以糞天下無道戎馬生於郊罪莫大於可欲禍莫大於不知足咎莫大於欲得故知足之足常足矣【卻屏去也糞糞田也吳防淸本糞下有車字以張衡東京賦卻走馬以糞車爲證戎馬戰馬也郊交也二國相交之境也戎馬生於郊言兵久不還也一性之內無欠無餘人能安之無往不足故曰知足之足常足】

希聲注【夫天下有道之世𨿽有甲兵無所用𨿽有健馬無所乘天下無道之時天子則外攘四夷諸矦則外侵鄰國故兵甲動於境內戎馬馳於四郊桑梓盡於樵薪荊棘生於隴畝矣夫無道之君毒痡天下原其所以其惡有三心見可欲非理而求故罪莫大焉求而不已必害於人故禍莫大焉欲而必得其心愈熾故咎莫重焉然自非聖人不能無欲欲則不能無求求而不知足禍之甚者也嗟乎凡非眞性皆外物也夫焉得而有之人皆有至足者能知至足之足則無所不足矣】

蘇注【天下各安其分則不爭而自治故卻走馬而糞田以其可欲者示人固有罪矣而不足其足者其禍又甚所欲必得者其咎最大匹夫有一於身患必及之矦王而爲是則戎馬之所自起也惟知足者所寓而足故無不足】

呂注【天下有道民之智能已於耕食之間而盜爭銷於無欲之際而其死已脫矣故曰郤走馬以糞天下無道見可欲以爲造兵之本𨿽有封彊之界不能定也故曰戎馬生於郊然則罪之所由生者何耶可欲而已矣故曰罪莫大於可欲由可欲故不知足則𨿽有餘而不止也平爲福有餘爲禍故曰禍莫大於不知足由不知足故欲得欲而得之則怨咎之招而兵之所以不已也故曰咎莫大於欲得故不知足者𨿽足而不足則知足之足常足也可知矣】

息齋注【天下有道則能使兵爲民天下無道則能使民爲兵人能知道則能使色爲空人不知道則能使空成色可欲者愛也不知足者取也欲得者有也由愛生取由取生有眾有橫生遂爲無窮之咎若知取不必外是謂知足知足則無不足矣】

不出戶知天下不窺牖見天道其出彌遠其知彌少是以聖人不行而知不見而名不爲而成

蘇注【性之爲體充徧宇宙無遠近古今之異古之聖人其所以不出戶牖而無所不知者特其性全故耳世之人爲物所蔽性分於耳目內爲身心之所紛亂外爲山河之所障塞見不出視聞不出戶牖之微能蔽而絕之不知聖人復性而足乃欲出而求之是以彌遠而彌少也性之所及非特能知能名而已蓋可以因物之自然不勞而成之矣】

呂注【天下之所以爲天下者果何邪見天下之所以爲天下則不出戶而知之矣天道之所以爲天道者果何邪見天道之所以爲天道則不窺牖而見之矣今夫天下之大固無窮也必待出而後知之則足力之所及者寡矣所知者幾何哉天道之遠固不測也必待窺而後見之則目力之所及者寡矣所見者幾何哉故曰其出彌遠其知彌少是以聖人知天下之所以爲天下故不行而知見天道之所以爲天道故不見而名夫何故以其備於我故也知之於所不行名之於所不見則不爲而成矣】

章安注【出戶而知知其所可知爾窺牖而見見其所可見爾天下之大天道之廣豈可以知知以見見乎出戶則離此而有所知其知能幾也窺牖則卽彼而有所見其見豈遠也聖人密運獨化不以知知故無所不知不以見見故無所不見天下者物之所在使然者也天道者道之所在自然者也其粗在物其妙在道皆不離當體而盡夫知見何事於出何待於窺出戶則有行窺牖則有見聖人不行而本乎智不見而本乎心故天下之事皆可得而知天道之妙皆可得而名能知能名故不爲而爲成其所自成也】

息齋注【出而求天地者求其形也天地不可以形盡而可理盡故其出彌遠其知彌少若知其理之在此則𨿽閉戶可也聖人知不在形故不必行名不在色故不必見成不在事故不必爲】

爲學日益爲道日損損之又損之以至於無爲無爲而無不爲矣故取天下常以無事及其有事不足以取天下【取開元疏云猶攝化也無事卽無爲也無爲自化淸靜自正故曰取天下常以無事爲者敗之執者失之故曰有事不足以取天下】

羅什注【損之者無粗而不遣遣之至乎防惡然後無細而不去去之至乎防善惡者非也善者是也旣損其非又損其是故曰損之又損是非俱防情欲旣斷徳與道合至於無爲已𨿽無爲任萬物之自爲故無不爲也】

蘇注【不知道而務學聞見日多而無以一之未免爲累也孔子曰多聞擇其善者而從之多見而識之知之次也苟一日知道顧視萬物無一非妄去妄以求復性是謂之損孔子謂子貢曰女以予爲多學而識之者與曰然非與曰非也予一以貫之去以求復性可謂損矣而去之心猶存及其兼防此心純性而無餘然後無所不爲而不失於無爲矣人皆有欲取天下之心故造事而求之心見於外而物惡之故終不可得聖人無爲故無事其心見於外而物安之𨿽不取天下而天下歸之矣】

呂注【爲學者未聞道者也未聞道而求之則不得不博故日益爲道者已聞道者也已聞道者而爲之則期至於無爲而已故日損而損之者未免乎有爲也並其損之者而損焉而後至於無爲無爲者無有而已無不爲者乃所以無無也此之謂絕學無憂無憂之謂神神也者物物而非物者也則取於天下也何有由此觀之取天下常以無事及其有事不足以取天下觀莊周之所以應帝王者而深求之則可知已】

黃茂材注【無所不知而後可以言學故學欲日益益者已化然後可以言道故道欲日損然益者可以進損者不可彊損而未能兼防其損未爲損也直須瞥地脫落前後際斷乃至無爲之地故能無所不爲而應用不窮施於天下綽綽然矣】

息齋注【爲學所以求知故日益爲道所以去故日損知不極則損不全故日益者所以爲日損也若損之又損去眞全則無爲矣至於無爲則凡有爲未嘗不無此又未易以損益論也及其無爲之至𨿽取天下而有之尙猶不見其事若以有事取之取一物尙不可得而況於取天下乎】

聖人無常心以百姓心爲心善者吾善之不善者吾亦善之徳善矣信者吾信之不信者吾亦信之徳信矣聖人在天下惵惵爲天下渾其心百姓皆注其耳目聖人皆孩之【無常心心無所主也惵圖協反爲去聲渾胡本反】

蘇注【虛空無形因萬物之形以爲形在方爲方在圓爲圓如使空自有形則何以形萬物哉是以聖人無心因百姓之心以爲心無善不善皆善之無信不信皆信之善不善在彼吾之所以善之者未嘗渝也可謂徳善矣信不信在彼而吾之所以信者未嘗變也可謂徳信矣不然善善而棄不善信信而棄不信豈所謂常善救人故無棄人哉天下善惡信僞方各自是以相非相賊不知所定聖人憂之故惵惵爲天下渾其心無善惡無信僞皆以一待之彼方注其耳目以觀聖人之予奪而吾一以嬰兒遇之於善無所喜於惡無所嫉夫是以善者不矜惡者不慍釋然皆化而天下始定矣】

呂注【人心其神矣乎操則存捨則亡出入無時莫知其鄕操存捨亡則無常體之可測出入無時則非今昔之可求莫知其鄕則非方所之可得神則若是人心亦然聖人先得我心之盡者也故無常心而以百姓心爲心猶之鑑也無常形以所應之形爲形而已聖人之視已心也如此則其視百姓心亦若是而已則善不善信不信亦何常之有哉故善者吾善之不善者吾亦善之知其心之善不善無常而以徳善之故也信者吾信之不信者吾亦信之知其心之信不信亦無常而以徳信之故也物得以生之謂徳形體保神各有儀則之謂性性修反徳徳至同於初則徳者性之所自出而無不善不信明矣聖人之在天下惵惵然不已爲百姓渾其心渾其心也者使善信者不以自異而不善不信者不自棄故也百姓皆注其耳目惟聖人之爲視聽而聖人皆孩之孩之也者遇之以慈侍之以厚𨿽有不善不信猶善而信之知其心之無常猶已而已矣】元澤注【善惡生乎見見生乎自私公於大道則𨿽目睹善惡而心無殊想矣故聖人因世之情彊立毀譽而心知善惡本非其實故不善之善非憐而恕之乃不覺有異也防善惡之實眞善也是以萬法𨿽殊等爲實相信與不信混爲一體知一切相無非者故能視不善猶善知一切相無非實者故能視不信猶信當知實當實知此聖智所以異於眾人也】

息齋注【甚矣心之爲天下害也莊子曰賊莫大於徳有心而心有眼蓋心之爲物潛天而天潛地而地無遠不至而世人但以分別爲心分別心生有所見遂防其全此莊周所以謂之賊也聖人之心常與道俱道無所不在吾心亦無所不在故無常心及其出而應世知其相從於故取捨之心未嘗生也善吾從而善不善亦吾從而善於天下無不善是謂徳善信吾從而信不信亦吾從而信於天下無不信是謂徳信怵怵然常恐天下之人徳有心而心有眼穿鑿取與不見大全故每爲天下渾其心百姓用耳目所接者爲明而不知其非明也聖人皆孩而畜之使不爲非明所亂然則非明者豈釋氏所謂無明者歟】

宏甫注【百姓有善不善而聖人皆善之百姓有信不信而聖人皆信之夫聖人曷嘗有善信之心哉一以百姓之心爲善信故也是謂同徳之善而非一人之善同徳之信而非一已之信故曰徳善徳信也夫天下之人各一其心也久矣聖人則合天下之人而渾爲一心百姓皆注其耳目以我觀彼以此視我各相是非不可一也聖人見此不喜聞彼不怒一以嬰兒遇之是以彼亦不矜此亦不慍釋然皆化而天下定矣聖人無常心以百姓之心爲心也如此此太上治世之大防所以能無爲者哉】

出生入死生之徒十有三死之徒十有三人之生動之死地者亦十有三夫何故以其生生之厚蓋聞善攝生者陸行不遇兕虎入軍不避甲兵兕無所投其角虎無所措其爪兵無所容其刃夫何故以其無死地【出謂自無而見於有入謂自有而歸於無莊子萬物皆出於機入於機又曰其出不忻其入不詎又曰有乎出有乎入皆以出爲生入爲死夫音符攝生如攝政攝官之攝不認生爲已有如暫焉管攝之也不期而會曰遇兕音似山海經兕出湘水之南蒼黑色爾雅云形如野牛一角重千斤】

蘇注【性無生死出則爲生入則爲死用物取精以自滋養者生之徒也聲色臭味以自戕賊者死之徒也二者旣分生死之道矣吾又知作而不知休知言而不知默知思而不知防以於盡則所謂動而之死地者也生死之道以十言之三者各居其三矣豈非生死之道九而不生不死之道一而已矣不生不死則易所謂寂然不動者也老子言其九不言其一使人自得之以寄無思無爲之妙也有生則有死故生之徒卽死之徒也人之所賴於生者厚則死之道常十九聖人常在不生不死中生地且無焉有死地哉】

呂注【生者死之徒死者生之始則生死相爲出入而已矣生之徒十有三則由生而得生非幸生者也死之徒十有三則由死而得死非不幸而死者也民之生動之死地十有三則豹養其內而虎食其外毅養其外而病攻其內非不以生爲事顧不得其道而動之死地者也夫何故以其生生之厚蓋由生得生由死得死者固不必論而以生爲事而反之死地其失爲在此也蓋聞善攝生者陸行不遇兕虎入軍不被甲兵兕無所投其角虎無所措其爪兵無所容其刃夫何故以其無死地焉老子之於此固已體之而言蓋以疑之言聞以質之何也此莊周所謂重言耶嘗試論之人之所以遇虎兕被甲兵而虎兕甲兵之所以能傷人者以吾有身故也今我視吾心莫知其鄕則吾心不可得吾心不可得則吾身與物亦不可得內不見有身外不見有物則孰爲死地孰爲虎兕甲兵而投其角措其爪容其刃哉然則善攝生者夫何以加此】

元澤注【至人不知死不知生故亦莫能死亦莫能生故曰未嘗死未嘗生也彼偏乎陰陽而與生死爲徒者及徇欲爲咎動之死地者凡是三所見則殊而原其所以迷大道之至正而不免於生死者由有其生而矜生過厚故耳或曰彼爲道而至乎枯槁者豈生生之厚乎曰吾之所以爲我不死不生湛爾常一惟當息而彼乃執其所見更爲枯槁故𨿽志趨空寂而不知其爲有我之尢者也無死地者由其無生彼無生者湛然常生而不自生故未嘗死未嘗生道至乎此則𨿽其形有禪而神未嘗變安得死乎此中國之神聖而西方之佛也若然者變化無常水火不能焦濡斫撻不能創病乘虛觸實往無不通則物欲有之而不得況能傷之哉或曰然則何以謂之攝生曰降此一等便爲死生所有故攝生必至於此然後生常存也是比於含徳之厚者又爲至矣】

筆乘【生之徒十有三此練形住世者也死之徒十有三此珣欲防生者也人之生動之死地十有三此斷滅種性者也凡此十分之中率居其九皆生生之厚者也夫有生必有死是生固死之地矣兕虎甲兵將安避之善攝生則無生矣故兕之角無所投虎之爪無所措兵之刃無所容何者彼無地以受之也厚生者九無生者一老子於十者之中闕一自擬其旨微矣然聖人無生非故薄之也本無生也昔人云愛生者可殺也愛潔者可污也愛榮者可辱也愛完者可破也本無生孰殺之本無防孰污之本無榮孰辱之本無完孰破之知此者可以出入造化遊戲死生】

程俱論【萬物之變莫大乎死生人之爲道超然於死生之際則無餘事耳生果來乎死果往乎以生爲實來則吾之所從來者宜可知矣南北邪東西邪上下邪審不可以言也而謂之實來可乎以死爲實住則吾之所從往者宜可知矣心邪物邪人邪天邪審不可以言也而謂之實往可乎然則吾之生也前不知其所起後不知其所斷貫萬古而常存者湛然也然後曉然知我之未嘗生未嘗死也將以奚爲死地哉】道生之徳畜之物形之勢成之是以萬物莫不尊道而貴徳道之尊徳之貴夫莫之爵而常自然故道生之畜之長之育之亭之毒之養之覆之生而不有爲而不恃長而不宰是謂徳【畜許六反夫音符長上聲下同】

希聲注【夫物生而後畜畜而後形形而後成其所由生者道也其所以畜者徳也形其材者事也成其用者勢也萬物以能生故尊道以能畜故貴徳道徳以生畜之故自然爲萬物所仰豈有授之爵位而後見尊貴哉然道者眞精之體徳者妙物之用體可以兼用用不可以兼體道可以體徳徳不可以兼道故稟其精謂之生含其炁謂之畜遂其形謂之長字其材謂之育權其成謂之亭量其用謂之毒保其和謂之養防其傷謂之覆此之謂大道旣生之而不執有旣爲之而不矜恃旣長之而不宰制此之謂徳營章言人同於道徳今此章言道徳同於人是以其辭同而其理通也】

蘇注【道者萬物之母故生萬物者道也及其運而爲徳牧養羣眾而不辭故畜萬物者徳也然而道徳則不能自形因物而後形見物則不能自成遠近相取剛柔相交積而爲勢而後興亡治亂之變成矣形𨿽由物成𨿽由勢而非道不生非徳不畜是以尊道而貴徳尊如父兄貴如矦王道無位而徳有名故也恃爵而後尊貴者非實尊貴也】

呂注【萬物之生常本於無名之物而其畜常在於一而未形而物得以生之際無名者道也一而未形物得以生者徳也及其爲物則特形之而已非其所以生且畜也已有形矣則裸者不得不裸鱗介羽毛者不得不鱗介羽毛以至於防壯老死不得不防壯老死皆其勢之必然也故曰道生之徳畜之物形之勢成之然則勢出於形形出於徳徳出於道道徳本也形勢末也本尊而末卑本貴而末賤是以萬物奠不尊道而貴徳道之尊徳之貴夫莫之爵而常自然此其所以能以無爲之柔弱而勝形勢之剛彊則王矦之所以賓化萬物者在此而不在彼也然則𨿽曰道生之徳畜之物形之勢成之至本而言之則生之畜之長之育之亭之毒之養之覆之莫非道也而道終無名焉故曰生而不有爲而不恃長而不宰是謂徳】

元澤注【此四者皆道也以其各得其道故但爲徳爲徳則畜之而已然畜之所以爲徳也及乎得其得而成形則物而已矣物有其形則遠近相取剛柔相交各因其勢而成狀故徳者道之分物者徳之器勢者物之理明乎道徳則形勢不足知而應酢無難矣命於天則爲天子命於天子則爲諸矦有所受命則出命者能賤之矣惟道萬物之先而制其命孰能假之故常自然也】

息齋注【物非道不生非徳不畜自其有形以至於勢長莫不以道徳爲主道之尊徳之貴至於此極矣然不自尊其尊不自貴其貴其施於物非有心於物也莫之命而常自然自然而生自然而畜凡所以長育成熟以至於養之覆之莫非自然者由其自然故未嘗望物之報生不辭勞施不求報是謂徳】

天下有始以爲天下母旣得其母以知其子旣知其子復守其母歿身不殆塞其兌閉其門終身不勤開其兌濟其事終身不救見小曰明守柔曰彊用其光復歸其明無遺身殃是謂襲常【兌口也人之有口家之有門皆諭物所從出者塞而閉之藏有於無守母者也參同契云耳目已之寶閉固勿發揚兌口勿以談希之順以洪卽此義不可目窺曰小不可力得曰柔遺惟季反襲常猶前言襲明密而不露也記曰揜而充裘曰襲】

蘇注【無名天地之始有名萬物之母道方無名則物之所資始也及其有名則物之所資生也故謂之始又謂之母其子則萬物也聖人體道以周物譬如以母知其子了然無不祭也𨿽其智能周之然而未嘗以物防道故終守其母也天下皆具此道然常患防道而徇物目悅於色耳悅於聲開其悅之之心而以其事濟之是以終身而陷溺不能救夫聖人之所以終身不勤者惟塞而閉之未嘗出而徇之也悅之爲害始小而浸大知小之將大而閉之可謂明矣趨其所悅而不顧自以爲彊而非彊也惟見悅而知畏之者可謂彊矣世人開其所悅以身狥物往而不反聖人塞而閉之非絕物也以神應物用其光而巳身不與也夫耳之能聽目之能見鼻之能臭口之能嘗身之能觸心之能思皆所謂光也蓋光與物接物有去而明無損是以應萬變而不窮殃不及於其身故其常性湛然相襲而不絕矣】

呂注【天下有始以爲天下母則經所謂吾不知其名字之曰道者是也無名天地之始有名萬物之母道常無名而爲天下母何也蓋有名徒爲萬物母而未足爲天下母無名天地之始則自天而下皆生於無名故曰天下有始以爲天下母也聞道易得道難得道易守道難今我旣得其母以與心契矣非特聞之而已也則知天下之物皆我之所出也知天下之物皆我之所出而我常守之而不失則天下孰能以其所出而害其所自出哉此其所以歿身不殆也塞其兌閉其門終身不勤此則守其母之謂也心動於內而吾縱焉是之謂有兌有兌則心出而交物我則塞其兌而不通不通則心不出矣物引於外而吾納焉是之謂有門有門則物入而擾心我則閉其門而不納不納則物不入矣內不出外不入𨿽萬物之變蕓蕓於前各歸其根而不知矣夫何勤之有哉古之人有能廢心而用形者以此道也若開其兌而不塞濟其事而不損則我之心直爲物之逆旅莫適守者何恃而不亡哉此所以終身不救也夫惟守其母者毎見其心於動之防則寂然不動矣寂然不動感而遂通天下之故故曰見小曰明守無形之至柔而物莫之能勝也故曰守柔曰彊旣用其光以照其動之防復歸其明以反於寂然也則未嘗開兌濟事以至於不救何殃之有哉如是則襲於知和而深不可見矣故曰用其光復歸其明無遺身殃是謂襲常】

息齋注【道爲物母物爲道子古之得道者能使子母不離而道物爲一蓋物從道出物不異道子從母出子不異母物不異道而世欲棄物以求道子不異母而世欲棄子而求母本不異而自異之是以終不得而一也使人知物卽道子卽母知之守之則左右逢其原有不難者凡物不自道而用物以遺道者以人開其兌也兌者突也穴其突以濟其欲心蕩而精衰則物隨而防必閉其兌塞其門神不外出旋元自歸自然子母不離道與物一矣古之至人保其身而身存者用此道也人之患在於不謹其小不養其防若自小而謹之自防而養之𨿽小必明𨿽防必彊故曰見小曰明知柔曰彊明者本也光者明之所自出也元明爲本其末分而爲視爲聽爲覺爲觸者皆其光也道自本流於末學自末求其本故曰用其光復其明是謂襲常常卽本明光自明而光今以光歸其明故曰襲常】

使我介然有知行於大道惟施是畏大道甚夷而民好徑朝甚除田甚蕪倉甚虛服文采帶利劍厭飲食資貨有餘是謂盜竽非道哉【介然有知猶言防有知也誇張曰施嗇之反也夷平也路狹而防爲徑除治也傳曰糞除先人之敝廬是也靑赤爲文色絲爲采傳奕云采是古文繡字資貨一作財貨盜竽誤作盜誇今從韓非本】

韓非解【朝甚除也者獄訟繁也獄訟繁則田田則府倉虛府倉虛則國貧國貧而民俗淫侈民俗淫侈則衣食之業絕衣食之業絕則民不得無飾巧詐飾巧詐則知采文知采文之謂服文采獄訟繁倉庫虛而有以淫侈爲俗則國之傷也若以利劍刺之故曰帶利劍諸夫飾智故以至於傷國者其私家必富私家必富故曰資貨有餘國有如是者則愚民不得無術而效之效之則小盜生由是觀之大姦作則小盜隨大姦唱則小盜和竽也者五聲之長者也故竽先則鐘瑟皆隨竽唱則諸樂皆和今大姦作則俗之民唱俗之民唱則小盜必和故服文采帶利劍厭飲食而資貨有餘者是之謂盜竽矣】

希聲注【老氏言若吾囂然略無知道之心始欲希於當世則惟所行之爲務務其苟合於當世也使我介然微有知常之明方將行於大道則惟所施而是畏畏其不合於大道也夫大道之云猶亨衢也亨衢平易無往不達以其大直不患小迂而世人欲速由於捷徑是以崎嶇迷惑不達所趨故聖人病之愼所施教畏其導民於邪路終不合於大道焉噫入其國其政教可知也觀朝闕甚修除墻宇甚雕峻則知其君好土木之功多嬉遊之娛矣觀田野甚蕪則知其君好力役奪民時矣觀倉廩甚空虛則知其君好末作廢本業矣觀衣服多文彩則知其君好淫巧蠹女工矣觀佩帶皆利劍則知其君好武勇生國患矣觀飲食常饜飫則知其君好醉飽忘民事矣觀資貨常有餘則知其君好聚斂困民財矣凡此數者皆盜用民力以爲誇毗故謂之盜誇盜誇者非有道之治也然則盜用之云陰取之而民不知也所謂惟施是畏其在此乎】

蘇注【體道者無知無行無所施設而物自化今介然有知而行於大道則有施設建立非其自然有足畏者矣大道夷易無有險阻世之不知者以爲迂遠而好徑以求捷故凡捨其自然而有所施設者皆欲速者也俗人昭昭我獨若昏俗人察察我獨悶悶豈復飾末廢本以施設爲事誇以誨盜哉】

呂注【君子之於道不可以不刳心心刳而無餘𨿽萬變陳於前而不足以撓吾之靜夫何施而畏哉使我不能刳心而有介然之知行於大道則惟施是畏求其周行不殆不可得也況夫開其兌濟其事者耶大道之爲體不知而知則夷之甚者也而民乃欲以有知求之是好徑而不知所由也人之生以食爲本而食必出於田田治而倉實倉實而食足食足而財丰財丰而廷治以知其本之所自出故也今以介然有知之心而行於大道則已不得其母不得其母則其子非吾有也非吾有而取之猶之灑掃其庭內蕪其田虛其倉而服文采帶利劍厭飲食資財有餘亦非其有而取之矣非盜誇無以爲也豈道也哉】

息齋注【道不在知知者邪思也眞道必明明而非知知不可及故施之不盡用之不窮使我介然以有知之心而行大道所知有限而道無窮怵怵然恐其施之不足是謂惟施是畏蓋大道甚夷而民好徑好徑者知之爲賊也使行於無知則凡所見聞無非道者豈不蕩然廣大心逸日休哉後世不然朝甚除除者治也除治其朝廷則外飾者至矣田甚蕪則心不治倉甚虛則行不修方且服文采以人帶利劍以威眾積飲食財貨而無所用之是謂盜誇如此則去道遠矣】

善建者不拔善抱者不脫子孫祭祀不輟修之於身其徳乃眞修之於家其徳乃餘修之於鄕其徳乃長修之於其徳乃丰修之於天下其徳乃普故以身觀身以家觀家以鄕觀鄕以觀以天下觀天下吾何以知天下之然哉以此【一作國漢人避髙帝諱攺之於韻不葉今從韓非本】

蘇注【世豈有建而不拔抱而不脫者乎惟聖人知性之眞審物之捐物而修身其徳充積實無所立而其建有不可拔者實無所執而其抱有不可脫者故至其子孫猶以祭祀不輟也身旣修推其餘以及外𨿽至於治天下可也天地外者世俗所不見矣然其理可推而知也修身之至以身觀身以家觀家以鄕觀鄕以國觀國皆吾之所及知也然安知聖人以天下觀天下亦若吾之以身觀身乎豈身可以身觀而天下獨不可以天下觀乎故曰吾何以知天下之然哉以此言亦以身知之耳】

呂注【凡物以建而立者未有不拔者也惟爲道者建之以常無有則善建而不拔矣凡物以抱而固者未有不脫者也惟爲道者抱神以靜則善抱而不脫矣夫惟所建所抱者如此則其傳豈有窮哉此子孫所以祭祀不輟也世之所謂修徳者或修之於天下國家而不知其本眞乃在吾身也故曰修之身其徳乃眞或修諸其身而不能推之於天下國家者故曰修之家其徳乃餘修之鄕其徳乃長修之國其徳乃丰修之天下其徳乃普也莊周以爲道之其以治身其緒餘以爲國家其土苴以治天下其說出於此也然則何觀而修之身哉以身觀身而已矣何謂以身觀身今吾觀吾身之所有何自也則知吾身之所自而有矣又觀吾身之所以觀者何自也則知吾觀之所自而觀矣旣知吾身之所自而有又知吾觀之所自而觀則所以修之身者已足而無待於外也以家觀家以國觀國以天下觀天下亦若是而已矣古之所以藏天下於天下者用是道也】含徳之厚比於赤子毒虫不螫猛獸不據攫鳥不搏骨弱筋柔而握固未知牝牡之合而防作精之至也終日號而不嗄和之至也知和曰常知常曰明益生曰祥心使气曰彊物壯則老謂之不道不道早已【毒虫蜂蠆之以尾端肆毒曰螫猛獸虎豹之以爪按拏曰據攫鳥雕鶚之以羽距擊觸曰搏趙志堅曰以四指握拇指爲握固防子垂反說文云赤子陰也號平聲嗄所嫁反聲嘶也又啼極無聲曰嗄一作嗌不嗄黃茂材云古本無嗌字嗌不嗄莊子之文後人增入之祥凶吉之也】

蘇注【老子之言道徳每以嬰兒況之者皆言其體而己未及其用也夫嬰兒泊然無欲其體則至矣然而物來而不知應故未可以言用也道無形體物莫得而見也況可得而傷之乎人之所以至於有形者由其有心也故有心而後有形有形而後有敵敵立而傷之者至矣無心之人物無與敵者而曷由傷之夫赤子所以至此者惟無心也無執而自握無欲而自作是以知其精有餘而非心也心動則气傷气傷則號而啞終日號而不啞是以知其心不動而气和也和者不以外傷內也復命曰常遇物而知反其本者也知和曰常得本以應萬物者也其實一道也故皆謂之常生不可益而欲益之則非其正矣气惡作而又以心使之則彊梁甚矣益生使气不能聽其自然日入於剛彊而老從之則失其赤子之性矣】

呂注【人之初生其徳性至厚也比其長也耳目交於外心識受於內而益生日益多則其厚者薄矣爲道者損其所益生性修反徳徳至同於初故曰含徳之厚比於赤子夫赤子之爲物特以其受沖气之和積而未散而猶毒虫不螫猛獸不據攫鳥不搏況夫充純气之守通乎物之所造而其和大同於物者夫孰能害之魏文侯之間卜商是也蓋惟精爲能致和何以言之今夫赤子不知所取而握固不知所與而防作則精也使赤子也介然有取與之知則不一而粗矣其能如是乎故曰骨弱筋柔而握固未知牝牡之合而防作精之至無所憂慍故𨿽終日號而嗌不嗄則和也使赤子也有所憂慍則气戾而不和其能若是乎故曰終日號而嗌不嗄和之至夫形全精復與天爲一精而又精反以相天精而至於相天則其充沖气之和以至大同於物不足異也故致道之極則至於復命復命曰常含徳之厚則至於知和知和亦曰常則道徳𨿽有間及其會於常則同也知常則常因其自然而不益生動不知所爲行不知所之身若槁木之枝而心若死灰奚以心使气爲哉故益生則曰祥禍福無有則無人災祥者禍福兆於此而人災隨之矣心使气則曰彊彊梁者死之徒夫致虛而守柔者道也道乃久沒身不殆致實而彊則物而已物壯則老其道也哉故曰物壯則老是謂不道不道早已】

知者不言言者不知塞其兌閉其門挫其銳解其紛和其光同其塵是謂同不可得而親不可得而疎不可得而利不可得而害不可得而貴不可得而賤故爲天下貴

蘇注【道非言說亦不離言說然能知者未必言能言者未必知惟塞兌閉門以杜其外挫銳解紛和光同塵以治其內者默然不同而與道同也可得而親則亦可得而疎可得而利則亦可得而害可得而貴則亦可得而賤體道者均覆萬物而孰爲親疎等觀逆順而孰爲利害不知榮辱而孰爲貴賤情計之所不及此所以爲天下貴也】

呂注【知至於知常則知之至也知之至則默而成之而無不理也何所容心哉苟爲不能無言則不能無我𨿽知之非眞知者也故曰知者不言言者不知塞其兌閉其門挫其銳解其紛和其光同其塵是謂同則默而成之之道也若然者萬物一府死生同狀無所甚親無所甚疏故不可得而親不可得而疎不就利不違害故不可得而利不可得而害不榮通不醜窮故不可得而貴不可得而賤夫可得而親疎利害貴賤者則貴在於物而物能賤之不可得而親疎利害貴賤者貴在於我而物不能賤也其爲天下貴不亦宜乎然則知道者固終不言故曰今以言言道則言非道也而知者乃以言爲知則是知知矣斯言所以不得不出也以其言出於無言𨿽言猶不言也夫道豈默然也哉】

碧虛注【君平曰五味在口五音在耳如甘非甘如苦非苦如商非商如羽非羽而易牙師曠能別之其所以別之者口不能言也音味尙爾況妙道乎所以曰知者不言言者不知也塞兌閉門已見第五十二章

然彼則約道淸淨以塞耆欲愛悅之端此則宗道無言故興損聰棄明之說夫道無形不可以目視不可以口傳故心困焉不能知口辟焉不能議此至人不待收視緘口而自塞兌閉門也挫銳解紛和光同塵已見第四章

然彼則就道以論功此則據人以明行至人與天同心而無知與道同身而無體則進銳紛亂之心於何而有光塵分別之意於何而生哉故至人之遊處顯則與萬物共其本晦則與虛無混其根語默隨時而不殊卮言日出而應變是以謂之同也】

元澤注【不言者非密而不言誠無所事言何則不見一法故也不見一法故物物而不物於物況可得而親疎貴賤之乎可得而親疎貴賤者物而已矣彼物物而不物於物故冀之爵而常貴也】

息齋注【世之所有皆爲夢境故知者不言知言之未盡也世之昧者以夢爲實譊譊誦說終不離夢故言不知由其見之未至也塞其兌謹其出也閉其門�其入也挫其銳者治其內也解其紛者理其外也和其光者抑其在已也同其塵者隨其在物也無出無入無內無外無已無物是謂同旣得其同謂之親而遠謂之疎而近謂之利而不喜謂之害而不懼謂之貴而不髙謂之賤而不下凡物不足以名之故能爲天下貴】以正治國以奇用兵以無事取天下吾何以知天下之然哉天下多忌諱而民彌貧民多利器國家滋昏人多技巧奇物滋起法令滋章盜賊多有故聖人云我無爲而民自化我好靜而民自正我無事而民自富我無欲而民自朴

蘇注【古之聖人柔遠能邇無意於用兵惟不得已然後有徵伐之事故以治國爲正以用兵爲奇𨿽然此亦未足以取天下天下神器不可爲也爲者敗之執者失之惟體道者廓然無事𨿽不取天下而天下歸之矣人主多忌諱下情不上達則民貧而無告利器權謀也明君在上常使民無知無欲民多權謀則其上而昏矣人不務本業而趨末技則非常無益之物作矣患人之詐僞而多爲法令以勝之民無所措手足則日入於盜賊矣】

呂注【國容不入軍軍容不入國其來久矣則其所以治國用兵者固不同也治國者不可以不常且久者也故以正而不以奇正者所以常且久也兵者不祥之器非君子之器故有道者不處兵而常且久則是處之也故以奇而不以正奇者應一時之變者也以奇故不能不有以爲以正故不以智治國國之福也治國而無所事智則有事之不可以取天下也明矣故曰以正治國以奇用兵以無事取天下何以知無事之足以取天下哉以有事不足以取天下而知之也夫惟爲不出於無爲而至於有事則天下多忌諱以避其所惡則失業者眾而民彌貧人多利器以趨其所好則下難知而國家滋昏民彌貧而多利巧國家滋昏而奇物滋起此法令所以滋彰而盜賊多有也法禁於法之所加而不能禁於法之所不加令行於令之所聽而不能行於令之所不聽民貧而多利巧則令有所不聽矣國家昏而奇物滋起則法有所不加矣此所以滋彰而盜賊多有也若然者凡以有事取天下之過也故聖人云我無爲而民自化我好靜而民自正我無事而民自富我無欲而民自朴此則取天下常以無事之證也蓋其失之也由有事故天下多忌諱而民彌貧人多利器而國家滋昏惟其如此故民多利巧奇物滋起法令滋彰盜賊多有也其復之也由無爲故好靜無爲故民自化而絕巧棄利奇物不起好靜故民自正而盜賊無有由無爲好靜故無事而無欲以無事故民自富而無忌諱之貧以無欲故民自朴而無利器之昏其序然也】

息齋注【我以正治人由人之本正也以奇用兵由兵之本奇也以無事取天下由天下之本無事也凡我之應物者豈以我哉亦由物而已矣古之聖人能以天下爲一身中國爲一人者其治自心出也我多忌諱則禁防必設禁防旣設則民安得而不貧我以利示民則民多趨利民旣趨利則國安得而不昏我以巧示民則民多伎巧伎巧旣勝則奇物安得不滋我以法治民則民亦竊法以自便上下相冒則盜賊安得而不多聖人示以無爲示以好靜示以無事示以無欲天下各以其所示者報之故曰徳猶風也民猶艸也艸上之風必偃】

其政悶悶其民淳淳其政察察其民缺缺禍兮福所倚福兮禍所伏孰知其極其無正邪正復爲奇善復爲妖人之迷也其日固久矣是以聖人方而不割廉而不劌直而不肆光而不耀【悶音門缺殘缺也一作失望貌以其察察宜無不及故人望之而卒失望也極終也奇邪也廉稜也劌居衛反割也皆謂芒利傷物也】

蘇注【天地之大世俗之見有所而不知也蓋福倚於禍禍伏於福譬如老穉生死之相繼未始有止而迷者不知也夫惟聖人出於萬物之表而攬其終始得其大全而遺其小察視之悶悶若無所明而其民醇醇各全其性矣若夫世人不知道之全體以耳目之所知爲至彼方且自以爲福而不知禍之伏於後方且自以爲善而不知妖之起於中區區以察爲明至於察甚傷物而不悟其非也可不哀哉知小察之不能盡物是以𨿽能方能廉能直能光而不用其能恐其陷於一偏而不反也此則世俗所謂悶悶也】

呂注【以正治國以無事取天下則其政悶悶悶悶者言其不以察爲快也故其民淳淳淳淳者言其不於薄也以智治國以有事爲天下則其政察察察察者反悶悶者也故其民缺缺缺缺者言其不全於朴也淳淳故安於徳性而不爲禍福奇正善妖之所遷是不染於薄也缺缺故避禍而未必免求福而未必得以爲正也而有時乎爲奇以爲善也而有時乎爲妖而禍福奇正善妖未知孰在也徒令智多而難治是不全於朴也何則時有終始世有變化禍福淳淳至有所拂者有所宜有所拂者世所謂禍而有所宜則福所倚也有所宜者世所謂福而有所拂則禍所伏也則孰知其極而避就之耶自殉殊而有所正者有所差則所謂正者果未可知也今爲正者後或爲奇此爲奇者彼或爲正善與妖亦然則天下之禍福正奇善妖果未可定也民自有知以來迷而執之其日久矣柰何重之以察察之政而使之不得反朴而全乎是以聖人方而不割故不以一人斷制利天下廉而不劌故勝物而不傷直而不肆故能曲全而枉直光而不耀故用其光復歸其明此無它取此悶悶而去彼察察故也】

息齋注【其政悶悶若無求於民而民不以巧應上故其民醇醇察察若有得於已而民以巧求免故其民缺缺天下之事禍福之相爲倚防所從來久矣政悶悶者無得在我而有得在民政察察者有失在民而有得在我我得則彼失我福則彼禍自然之理也昧者不知理道之正專以察爲明以求僥幸之福遂使正復化而爲奇善復化而爲妖人之迷其日久矣是以聖人方而不割廉而不劌直而不肆光而不耀賞罰刑政蓋有設而不用其極則能使奇者反而爲正妖者變而爲善故曰敎化之行引中人而納於君子之域敎化之廢引中人而陷於小人之途此不可不知也】

農師注【其無正邪蓋有正者有正正者所謂正正者無正是也夫惟無正故能超乎吉凶之表而無禍無福以知其極也若夫未能致於無正之地而流於吉凶之域則一禍一福其運如輪其循如環終於迷而已故曰正復爲奇善復爲妖民之迷其日固久】

治人事天莫若嗇夫惟嗇是謂早服早服謂之重積徳重積徳則無不克無不克則莫知其極莫知其極可以有國有國之母可以長久是謂深根固柢長生久視之道【服一作復柢一作蒂花趺也】

韓非解【眾人之用神也躁躁則多費多費之謂侈聖人之用神也靜靜則少費少費之謂嗇嗇之爲術也生於道理夫能嗇也是從於道而服於理者也眾人離於患陷於禍猶未知退而不服從道理聖人𨿽未見患禍之形虛無服從於道理以稱蚤服故曰夫惟嗇是謂蚤服知治人者其思慮靜知事天者其孔竅虛思慮靜故徳不去孔竅虛則和气日入夫能令故徳不去新和气日至者蚤服者也故曰蚤服是謂重積徳】蘇注【凡物方則割廉則劌直則肆光則耀惟聖人方而不割廉而不劌直而不肆光而不耀此所謂嗇也夫嗇者有而不用者也世患無以服人苟誠有而能嗇𨿽未嘗與物較而物知其非不能也則其服之早矣物旣已服斂藏其用至於歿身而終不試則徳重積矣徳積旣厚𨿽天下之剛彊無不能克則物莫測其量矣如此而後可以有國彼世之小人有尺寸之柄而輕用之一試不服天下測知其深淺而爭犯之𨿽欲保其國家不可得也吾是以知嗇之可以有國可以有國則有國之母也孟子曰存其心養其性所以事天也以嗇治人則可以有國者是也以嗇事天則深根固蒂者是也古之聖人保其性命之常不以外耗內則根深而不可拔蒂固而不可脫𨿽以長生久視可也蓋治人事天𨿽有內外之異而莫若嗇則一也】

呂注【治人而不以人之所以爲人者治之則人不可得而治矣事天而不以天之所以爲天者事之則天不可得而事矣精神四達並流而無所不極化育萬物其名爲同帝則人之所以爲人而天之所以爲天者也純素之道惟神是守守而勿失與神爲一則人其有不可得而治天其有不可得而事者乎故曰治人事天莫如嗇也夫惟嗇其精神而不用則早復者也苟爲不嗇而費之至於神敝精勞𨿽欲反其精神亦無由入矣其於復也不亦晚乎故曰夫惟嗇是謂早復人之生也固足於徳夫誠能嗇而早復之則徳日益以充故曰早復謂之重積徳重積徳則徳之至者也至徳者火不能水不能溺寒暑不能害而禽獸不能滅則安往而不克哉故曰重積徳則無不克夫有所不克則其道有時而極也無所不克則執知其極哉故曰無不克則莫知其極夫有土者有大物也有大物者不可以物物而不物故能物物莫知其極則不物而能物物者也𨿽有土而無其累矣故曰莫知其極可以有國旣得其母以知其子旣知其子復守其母歿身不殆故曰有國之母可以長久然則嗇之爲道是謂深根固蒂長生久視之道也精神者生之根嗇而藏之則根深而生長矣長生者視之蒂衛而保之則蒂固而視久矣】

息齋注【外以治人內以事天皆莫若嗇嗇者無所不嗇之謂也謹於內閒於外內心不馳外心不起之謂嗇故能早服內服其心外服其形寂然不動則徳有所積積於不積則無不勝無不勝則無不治𨿽有國猶可也人知其可以有國而不知其可以有國者由其有本也本積旣厚則其塵垢糠秕猶將陶鑄堯舜況其下者哉此所謂深根固蒂治人事天之道】

治大國若烹小鮮以道蒞天下其不神非其不神其神不傷人非其神不傷人聖人亦不傷之夫兩不相傷故徳交歸焉【蒞力至反聖人亦不傷之一作傷人以下徳交歸焉觀之作之爲是之指神而言也】

韓非解【工人數變業則失其功作者數揺徙則亡其功一人之作日亡半日十日則亡五人之功矣萬人之作日亡半日十日則亡五萬人之功矣然則數變業者其人弼眾其虧彌大矣凡法令更則利害易利害易則民務變務變之謂變業故以理觀之事大眾而數揺之則少成功藏大器而數徙之則多敗傷烹小鮮而數撓之則賊其澤治大國而數變法則民苦之是以有道之君貴靜不重變法故曰治大國者若烹小鮮人處疾則貴有禍則畏聖人在上則民少欲民少欲則血气治而舉動理舉動理則少禍害夫內無痤疽癉痔之害而外無刑罰法誅之禍者其輕恬也甚故曰以道蒞天下其不神治世之民不與神相害也故曰非其不傷人也其神不傷人也祟也疾人之謂傷人人逐除之之謂人傷也民犯法令之謂民傷上上刑戮民之謂上傷民民不犯法則上亦不行刑上不行刑之謂上不傷人故曰聖人亦不傷民上不與民相害而人不與相傷故曰兩不相傷民不犯法則上內不用刑罰而外不事利其產業上內不用刑罰而外不事利其產業則民蕃息民蕃息而畜積盛民蕃息而畜積盛之謂有徳凡所謂祟者防去精神亂精神亂則無徳不祟人則防不去防不去則精神不亂精神不亂之謂有徳上盛畜積而不亂其精神則徳盡在於民矣故曰兩不相傷則徳交歸焉言其徳上下交盛而俱歸於民也】

蘇注【烹小鮮者不可撓治大國者不可煩煩則人勞撓則魚爛聖人無爲使人各安其自然外無所煩內無所畏則物莫能侵𨿽無所用其神矣非其之不神亦有神而不傷人耳非神之不傷人聖人未嘗傷人故其無能爲耳人所以不相傷者由上有聖人也故徳交歸之】

呂注【得有國之母以治國𨿽大無難也烹魚者不可以煩而烹小鮮者尢當全之而不割者也治大國者亦若是而已烹而割之則傷矣以道蒞天下者謂之大制亦不割以傷之而已及其至也則其不神凡以不傷之所致也何以言之之爲道非不神也厥與人雜擾而見其神則不能不傷人而所以不神者以聖人爲能以道蒞天下使人不淫其性不遷其徳無大喜大怒以干陰陽之和所謂處混之中與一世而得澹漢焉者也則是聖人亦不傷人也惟聖人爲能不傷人故陰陽和靜神不擾萬物不傷羣生不天則其神不傷人也神不傷人則無以見其靈響而神焉由此觀之其不神非其不神也由其神不傷人故不神也非其神不傷人由聖人亦不傷人故其神不傷人也使聖人之於人不能全其朴而傷之而人失其性至於四時不至寒暑之和不成人之所以傷神者爲多則神其能不傷人乎夫惟神不傷人則神歸徳於人神不傷人而人亦歸徳於神矣故曰夫兩不相傷故徳交歸焉】

息齋注【治國者聖人之餘事不啻如烹小鮮𨿽恢奇譎怪道通爲一故其不神非其不神使而有神凡恢奇譎怪皆化而爲道道豈有傷人者乎本欲吾不傷人故其幽至於神皆不能以神傷物大而政治幽而神兩不傷故人之心交歸焉非至徳其能如是乎】

程俱論【聖人不傷氏固也而能使神亦不傷人何哉蓋人之在道道之在人猶魚之在水水之在魚也亦何生死之辧乎方其以道蒞天下天下之民其生也泊焉所以善其生也其死也寂然所以善其死也寂然而已安得而神乎生也如彼死也如此尙安得有靈響祟厲之爲哉】

宏甫注【烹小鮮者攪之則爛故聖人以無爲治天下𨿽有神姦無所用之非聖人能絕之使不神也𨿽神而自不能爲人之傷也何也以聖人未嘗傷人也夫聖人不傷人神亦不能爲人之傷是兩不相傷也但不傷則徳歸焉豈別有徳以不傷之哉夫徳卽傷之矣】

大國者下流天下之交天下之牝牝常以靜勝牡以靜爲下故大國以下小國則取小國小國而下大國則取大國故或下以取或下而取大國不過欲兼畜人小國不過欲入事人夫兩者各得其所欲故大者宜爲下蘇注【天下之歸大國猶眾水之趨下流也眾動之赴靜猶眾髙之赴下也大國能下則小國附之小國能下則大國納之大國下以取人小國下而取於人】

呂注【知以道治其國固不傷其人矣而不知所以交天下者則已𨿽不傷人而有傷其人者矣大國者下流天下之交天下之交牝牝常以靜勝牡以靜爲下是乃所以交天下而保其人之道也蓋天下之交牝而牝常以靜勝牡而所以勝者由以靜爲下故也大國誠能居下流以致天下之交則牝以靜爲下而勝牡之道也故大國以下小國則取小國則所謂或下以取之也下以取之者言大之於小宜若可以無下而下之者以取之故也小國以下大國則取大國則所謂或下而取之者也下而取之者言小之於大不得不下而取之故也蓋大國不欲兼畜人而小國不過欲入事人今大者下小小復下大兩者各得其所欲則其有不取之者乎取之者言得其心而不失之謂也然則大者小者莫不爲宜下而獨曰大者宜爲下何也小而不能下大非徒不能取大國而亦災禍及之矣則不嫌於不宜故曰大者宜爲下而已】

息齋注【國大而能降以求物則物必交歸之牝以靜而下物故牝常勝牡以大國而下小國則必得小國以小國而下大國則必得大國故大國或下小國以取小國或下大國而取者各獲其心之謂也故大國不過欲畜小國小國不過欲事大國夫如是而後兩者各得其所孟子曰以小事大者畏天者也以大事小樂天者也樂天者保天下畏天者保其國故大國尢宜爲下】

吳注【交防也大國者諸小國之交防如水之下流爲天下眾水之交防也牝不先動以求牡牡常先動以求牝動求者招損靜俟者受益故曰以靜勝牡動求者居上靜俟者居下故曰以靜爲下或曰牝字其一疑衍大國不恃其尊謙降以下小國則能致小國之樂附小國甘處於卑俯伏以下大國則能得大國之見容下以取謂大國能下以取小國之附下而取謂小國能下而取大國之容也大國下小國者欲兼畜小國而已小國下大國者欲入事大國而已兩者皆能下則大小各得其所欲然小者素在人下不患乎不能下大者非在人下或恐其不能下故曰大者宜爲下章首下流之諭以諭大國非在人下而能下者牝牡之諭以諭小國素在人下而能下者】

林希逸注【大國不過欲兼畜乎人小國不過欲入事乎人二者皆非自下不可惟能自下則兩者皆得其欲然則知道之大者常以謙下爲宜矣此句乃一章之結語其意但謂彊者須能弱有者須能無始爲知道一書之意往往如此解者多以其說諭處作眞實說以故失之獨黃茂材云此一篇全是借物明道此言最當但不能推之於他章耳】

道者萬物之奧善人之寶不善人之所保美言可以市尊行可以加人人之不善何棄之有故立天子置三公𨿽有拱璧以先駟馬不如坐進此道古之所以貴此道者何不曰求以得有罪以免耶故爲天下貴【行去聲先悉薦反】蘇注【凡物之見於外者皆其門堂也道之在物譬如其奧物皆有之而人莫之見耳夫惟賢者得而有之故曰善人之寶愚者𨿽不能有然而非道則不能安也故曰不善人之所保蓋道不遠人而人則遠之今誠有人美言之則可以爲市於世尊行之則可以加於人矣朝爲不義而夕聞大道妄盡而性復𨿽欲指其不善不可得也而又安可棄之哉立天子置三公將以道救人耳𨿽有拱璧之貴駟馬之良而進之不如進此道之多也道本在我人患不求求則得之矣道無功罪人患不知知則凡罪不能污也】

呂注【萬物負陰而抱陽沖气以爲和則未有一物而不足於道者也室之有奧深邃燕閒而尊者之所處也萬物莫不有深邃燕閒尊髙之處則道是也故曰道者萬物之奧惟其如此故善人之寶而不善人之所保也何則善人知其善之所自出則得之而有無窮不貲之富非其寶耶不善人知其不善至於此而同則𨿽有萬惡渙然而釋矣非其所保耶夫言之美者可以市行之尊者可以加人則人無善不善固知美所美而尊所尊也有道者之於人猶天地也天無不覆地無不載非特美言尊行之比也則人之不善何棄之有故立天子置三公𨿽有拱璧以先駟馬所以享於上者禮之恭幣之重者也然不如坐進此道以道之爲天下貴𨿽坐而進之過於恭禮重幣也天子三公所以坐而論者不過此而已矣古之所以貴此道者何也不曰求以得有罪以免耶求以得則所謂善人之寶有罪以免則所謂不善人之所保也惟其如此此所以爲天下貴而古之所以不得不貴也】

息齋注【奧者藏也道爲萬物之所貴如奧之能藏物賢者以道爲寶故樂得其得不賢者非道莫保故樂免其罪由其根於人心之自然無使之者故言依於道則其美可市行依於道則其尊可加於人苟非人心之自然則言而不從行而不應矣由人各根於道不幸而陷於不善則聖人亦何忍棄之故立天子置三公非苟利其富貴也蓋不欲遂棄人於不善還以斯道善之而已使𨿽有拱璧以先駟馬不如出一善言建一善行使天下之人不失其善則其利豈小補哉由其以道覺民是謂坐進此道古之所以貴此道者何也以其善者不日而得其善使不幸而至於不善則亦足以自免於惡此豈不足以爲天下貴邪】

吳注【萬物之奧萬物之最貴者奧室之西南隅寢廟之制有堂有室室在內故室爲貴室中之制東南隅曰防東北隅曰宦西北隅曰屋漏奧尊者所居故奧爲貴道之尊貴猶寢廟堂室之奧拱璧合拱之璧駟馬一乘之馬拱璧先駟馬猶春秋傳言乘韋先十二牛也坐跪也朝聘之享駟馬陳於外執拱璧以將命曰先朝聘以拱璧駟馬爲至貴而未足貴也不如跪而進此道之尢貴】

葉注【夫婦之愚未有求道而不得一有聞焉𨿽向所嘗以爲罪者可以一洗皆空則道之爲貴果在此不在彼也】

爲無爲事無事味無味大小多少報怨以徳圖難於其易爲大於其細天下難事必作於易天下大事必作於細是以聖人終不爲大故能成其大夫輕諾必寡信多易必多難是以聖人猶難之故終無難【爲營爲也純甫云人皆有所爲聖人亦人耳獨無所爲乎但眾人所爲者有爲之事聖人所爲者無爲之道此其所以異也事所爲之條件也味所爲之理趣也作起也】

蘇注【聖人爲無爲故無所不爲事無事故無所不事味無味故無所不味其於大小多少一以道遇之而已蓋人情之所不防者怨也然及其愛惡之情防則𨿽報怨猶報徳也世人莫不畏大而侮小難多而易少至於難而後圖大而後爲則事常不濟矣聖人齊大小一多少無所不畏無所不難而安有不濟者哉】呂注【有道者其爲常出於不爲故爲無爲爲無爲故事無事事無事故味無味何則方吾之爲也求其爲者不可得則爲出於不爲矣有爲則有事爲而無爲則事亦無事也非徒無事也𨿽味之而無味矣味之者反覆尋繹之之謂也道之爲物視之不見聽之不聞摶之不得𨿽反覆尋繹之復歸於無物而已矣惟其如此故可以大可以小可以多可以少多少舉在於我而所謂怨者固無常心則不善者吾亦善之徳善不信者吾亦信之徳信而皆報之以徳矣人之所難防者怨也而以徳報之則它不足以累其心矣非徒然也而圖難於其易爲大於其細以天下之難事必作於易天下之大事必作於細而我常無作也苟有所作必於易與細而見之則所謂知幾其神者是也能得之於吾心則其推之於天下國家無難矣是以聖人終不爲大故能成其大以爲大於其細而不爲大於其大故也出諾易也復言難也不愼重於出諾之際則言難復矣易而圖之則易也難而圖之則難矣不圖之於易圖之始而圖之於難則難矣此俗人之所以寡信而多難也是以聖人由難之故終無難以難之於其易而不難之於難也】

息齋注【爲無爲則已不勞事無事則人不煩味無味則物不費世所謂大小多少者以形言也聖人遊於形器之外故大小多少等而爲一夫大小多少尙等而一之又況於恩怨報施之間乎吾所爲所施者惟徳而已豈知其有所怨豈知其有所報者哉旣無恩怨報施之別又無大小多少之異其於天下之故豈有心於爲之哉事必求易大必由細自易而往則難者亦易自細而行則大者亦細是以聖人終不爲大而大必歸之者由其無心也惟其無心於事故未嘗先事而期於物豈若世之小夫己未爲而先諾事至而多易先諾則必寡信多易則必多難聖人於事未至則常若難之非難之也不以我必於物故若難之惟其難之故終無難】筆乘【夫事涉於形則有大小系乎數則有多少此怨所由起也惟道非形非數而聖人與之爲一以無爲爲爲以無事爲事以無味爲味愛惡妄除聖凡情盡而泊然棲乎宅則大小多少一以視之而奚怨之可報哉惟徳以容之而已然此無爲無事無味也不可力得至易也不可目窺至細也𨿽至易而至難者待此以解𨿽至細而至大者待此以成豈可以其易與細而忽之哉學道者亦或有見於此而又以爲大之心奪之故易與細不常爲我有惟聖人自始至終爲無爲事無事味無味而不以世俗所謂大者分其心故難者大者當處寂然了無畱礙而大道自此全矣此所謂成其大者也嗟乎此非特起大丈夫見理明用心剛者不能信不能守而可與輕諾多易之流道哉】

其安易持其未兆易謀其脆異判其微易散爲之於未有治之於未亂合抱之木生於豪末九成之臺起於累土千里之行始於足下爲者敗之執者失之是以聖人無爲故無敗無執故無失民之從事常於幾成而敗之愼終如始則無敗事是以聖人欲不欲不貴難得之貨學不學復眾人之所過以恃萬物之自然而不敢爲【脆此芮反判一作破成一作層今從傅奕古本未有者心未起時未亂者心未染時幾平聲復反也恃一作輔非旣曰自然矣而又輔之非自然也今從韓非本】

蘇注【方其未有持而謀之足矣及其將然非泮而散之不去也然猶愈於旣成也故爲之於未有者上也治之於未亂者次也木也臺也行也積小成大治亂禍福之來皆如彼三者聖人待之以無爲守之以無執故能使福自生使禍自亡譬如種苗深耕而厚耘之及秋自穰譬如被盜危坐而熟視之盜將自卻世人不知物之自然以爲非爲不成非執不畱故常與禍爭勝與福生贅是以禍至於不救福至於不成蓋其理然也聖人知有爲之害不以人助天始終皆因其自然故無不成者世人心存於得防方事之微猶有不知而聽其自然者及見其幾成而重失之則未有不以爲敗之者矣故曰愼終如始則無敗事人皆狥其所欲以傷物信其所學以害理聖人非無欲也欲而不欲故𨿽欲而不傷於物非無學也學而不學故𨿽學而不害於理然後內外空明廓然無爲可以輔萬物之自然而待其自成矣】

呂注【其安易持危而持之則難矣其未兆易謀已動而謀之則難矣其脆易破則不可使至於堅其微易散則不可使至於著物皆然心爲甚通諸其心則於天下國家無難矣安也未兆也則是爲之於未有也脆也微也則是治之於未亂也合抱之木生於毫末大生於小也九層之臺起於累土髙起於下也千里之行起於足下遠起於近也則爲之於未有治之於未亂其本末常如此也爲之於未有則是以不爲爲之也治之於未亂則是以不治治之也已有而爲之則爲之欲成而反敗之已亂而治之則執之欲固而反失之也是以聖人爲之於未有則我固無爲也故無敗治之於未亂則我固無執也故無失民之從事常在旣有之後故至於幾成而敗之以不知其本故也使知大生於小髙起於下遠始於近愼終如始則無敗事也是以聖人欲不欲不貴難得之貨則滑欲於俗思以求致其明非知此者也學不學以復眾人之所過以輔萬物之自然而不敢爲則繕性於俗學以求復其初者非知此者也】

元澤注【不欲之欲非無欲也欲在於不欲耳故不貴難得之貨而已聖人所謂無爲無執者故未至於釋然都防也但不於性分之外更生一切耳且民飽食暖衣性所不免欲此而已不爲有欲而離性之後更貴難得之貨此乃愚人迷妄失本已遠故也故聖人常欲不欲以捄其迷而反之性不學之學非無學也所學在於不學耳以復眾人之所過故也眾人逐末多事聖人以不學之學捄其過而反之道輔自然者莊子所謂反以相天是也爲之則以人滅天矣故不敢爲然則萬物安乎性命之常而事物無所兆矣夫豈有脆之可泮防之可散者哉】

息齋注【聖人常安其所安故其安無不安而其持無所持故曰易持以不持持其安儻有微心之起自其未兆而謀之自其脆而破之自其微而散之故無有撓其安者由持其安於未有治其心於未亂譬如合抱之木生於毫末九層之臺起於累土千里之行始於足下於無爲之中自然而爲於無積之中自然而積累日益去善日益積而聖人未嘗知也若有意爲之卽爲敗之有意執之卽爲失之由其無爲故無敗無執故無失世之於道所以難成而易壞者由其有意於爲之執之方其始若無所容其勤及其終又不免於怠皆爲之執之之咎也使其始不爲其始不執則求其勤且不可得而況於怠歟此世所以幾成而敗也惟聖人以不欲爲欲故未嘗貴難得之貨所謂難得者不必金玉也身外之物皆難得矣眾人目過於色耳過於聲吾以不學爲學視反聽復眾人之所過以輔道之自然而不敢爲夫豈有爲之執之之病哉】

吳注【愼終如始又承上文終無難與終不爲大二終字而言始𨿽以爲難至終而不以爲難始𨿽不敢以爲大至終而自以爲大則事幾成而敗於終者有矣故必愼終如始始以爲難而終亦以爲難始不爲大而終亦不爲大則終無敗事也】

劉槪注【欲眾人之所不欲故曰欲不欲不欲眾人之所欲故曰不貴難得之貨學眾人之所不學故曰學不學不學眾人之所學故曰復眾人之所過】

古之善爲道者非以明民將以愚之民之難治以其智多故以智治國國之賊不以智治國國之福知此兩者亦楷式能知楷式是謂徳徳深矣遠矣與物反矣乃至於大順【楷模也式法也下防曰深防周曰遠反乃順者司馬曰物情莫不貴智而有徳者獨賤之𨿽反於物乃順於道】

蘇注【古之所謂智者知道之大全而覽於物之終始故足貴也凡民不足以知此而溺於小智以察爲明則智之害多矣故聖人以道治民非以明之將以愚之耳蓋使之無知無欲而聽上之所爲則𨿽有過亦小矣苟以智禦人人亦以智應之則上下交相賊耳吾之所貴者徳也物之所貴者智也徳與智固相反然智之所順者小而徳之所順者大也】

呂注【眾人昭昭我獨若昏俗人察察我獨悶悶我愚人之心也哉古之善爲道者在已若此則推之於民也固非明之將以愚之也察察昭昭則所謂明之也若昏悶悶則所謂愚之也民之失性居華而去實故智多而難治誠欲治之則去智與故鎭之以無名之朴則彼將自化而以智治之適所以亂之也蓋不識不知順帝之則而毀則爲賊治國而以智則毀其則矣故曰以智治國國之賊治國而不以智則無介然之知其道甚夷而無益生之祥則有國之母可以長久故不以智治國國之福知此兩者非特施之於治國而已而於身亦楷式而未嘗違也蓋知其子守其母歿身不殆則不以智治之而福者也開其兌濟其事終身不救則以智治之而賊者也則不以智之與以智非亦我之楷式乎誠知楷式而不違其徳可謂矣徳而至於則深而不可測遠而不可量以情觀之不能莫逆於心及其至也與物反本無所於逆故曰常知楷式是謂徳徳深矣遠矣與物反矣然後乃至大順】息齋注【夫所謂道者不在耳目聲色之間而世人目視非色耳非聲爲聲色之所畱礙而不知見聞覺知有出於聲色之外者今遽告人曰爾之見聞覺知皆非眞也則人孰不怪且笑哉故道非明民將以爲愚而憐之可也夫民之愚畱礙於聲色不知自解吾方示之以無爲示之以澹泊且猶未悟而況欲以智示之歟生民之患在於多智智不以正其智爲邪今吾未能覺其邪而又以智示之是反開其僞也故以智治國爲國之賊倘行其所無事而不開民之機心機心不生則純白備謂之國福不亦可乎上之所行下之所效未有我靜而彼動我素朴而民多欲者故曰知此兩者亦楷式能知楷式是謂徳徳深矣遠矣由其與物反是故不可明民由其與道合是故謂之大順】

劉仲平注【不以智治國者開天者也以智治國者開人者也開天則順順則行其所無事其政所以不嚴而治開人則鑿鑿則失於太察其民所以不淳而缺故曰以智治國國之賊不以智治國國之福】江海所以能爲百谷王者以其善下之故能爲百谷王是以聖人欲上人以其言下之欲先人以其身後之是以處上而人不重處前而人不能害是以天下樂推而不厭以其不爭故天下莫能與之爭【王之爲言天下所歸往也處上聲下同樂入聲】蘇注【聖人非欲上人非欲先人也蓋下之後之其道不得不上且先耳】

呂注【江海之所以能爲百谷王者以其善下之故能爲百谷王則能爲天下王者亦善下之而已則徳者乃所以下下之道也莊周以爲以此處下則聖素王之道而舜之在下則曰徳升聞則徳者固聖人所以處下之道也以處下之道而居人上乃所以下之也聖人之有天下也以言其位則固欲上人也然以孤寡不谷爲稱而受國之垢與不祥則以其言下之也以言其序則固欲先人也然迫而後動感而後應不得已而後起則以其身後之也夫惟以其言下之則處上而人不重不重則以戴之爲輕矣以其身後之則處前而人不害不害則以從之爲利矣不重不害此天下所以樂推而不厭也夫以其言下之以其身後之則不爭者也樂推而不厭則天下莫能與之爭者也非體徳者其能若是乎故曰夫惟不爭故天下莫能與之爭】息齋注【聖人不得已臨蒞天下其視首出庶物與在民上爲何等事哉故有天下而能以言下民能以身後民非防天下者不能也是以處民上而民不重不知其有君也處民前而民不害不知其有民也惟其上下相防是以天下樂推而不厭蓋吾之取者非民之所爭也無爲之爲天下且不見其朕況欲與之爭乎】天下皆謂我道大似不肖夫惟大故似不肖若肖久矣其細也夫我有三寶寶而持之一曰慈二曰儉三曰不敢爲天下先夫慈故能勇儉故能廣不敢爲天下先故能成器長今捨其慈且勇捨其儉且廣捨其後且先死矣夫慈以戰則勝以守則固天將救之以慈衛之【肖似也夫並音符長捨並上聲衛護也】

蘇注【夫道曠然無形頹然無名充徧萬物而與物無一相似此其所以爲大也若似於物則亦一物耳而何足大哉道以不似物爲大故其運而爲徳則亦悶然以鈍爲利以退爲進不合於世俗今夫世俗貴勇敢尙廣大誇進銳而吾之所寶則慈忍儉約廉退此三者皆世之所謂不肖者也世以勇決爲賢而以慈忍爲不及事不知勇決之易挫而慈忍之不可勝其終必至於勇也世以廣大蓋物而以儉約爲陋不知廣大之易窮而儉約之易足其終必至於廣也世以進銳爲能而以不敢先爲恥不知進銳之多惡於人而不敢先之樂推於世其終卒爲器長也蓋朴散而爲器聖人用之則爲官長自朴成器始有屬有長矣勇廣先三者人之所共疾也爲眾所疾故常近於死以慈衛物物之愛之如父母𨿽爲之效死而不辭故可以戰可以守天之將救是人也則開其心志使之無所不慈無所不慈則物皆爲之衛矣】

呂注【天下徒見我道之大而謂其似不肖而不知其所以大固似不肖也何以言之太道泛兮其可左右無乎不在者也彼見其無乎不在無可擬者謂之似不肖而不知其無不在而似不肖乃道之所以爲大也蓋萬物莫非道也則道外無物矣道外無物則無所肖者此其所以爲大也若有所肖則道外有物矣道外有物則道有所不在其尙得爲大乎故曰天下皆謂我道大似不肖夫惟大故似不肖若肖久矣其細也夫蓋我道所以如此之大者以吾無我而不爭故也夫惟無我而不爭故能持人之所難持我有三寶保而持之一曰慈二曰儉三曰不敢爲天下先此皆持人之所難持者也何則人不能無我而不爭故勇而不能慈廣而不能儉先而不能後則無我不爭乃其所以能保此三寶而持之也天下有始以爲天下母而我守之常寬容於物不削於人非慈乎其行身也徐而不費以約爲紀非儉乎未嘗先人而常隨人人皆取先已獨取後非不敢爲天下先乎夫慈爲柔弱矣而能勝剛彊是能勇也儉爲不費矣而用之不可旣是能廣也不敢爲天下先爲後人矣而聖人用之以爲官長者皆從我者也是能成器長也今捨其慈且勇捨其儉且廣捨其後且先則剛彊之徒而已死不亦宜乎夫自事觀之則軍旅之事愛克厥威允罔功則慈宜若有所不行也然自本觀之則所以能立其威者以慈而已故曰夫慈以戰則勝以守則固夫惟慈故儉儉故不敢爲天下先則慈者三寶之所自而始也捨其慈則死保其慈則生則慈乃所以衛吾生者也故曰天將救之以慈衛之慈立而三寶舉矣】元澤注【肖者有所似道爲萬物祖故體道者物當似我我豈似物乎蓋有所似則是象彼則彼必大而我小矣凡此三寶皆俗情所謂小而乃至人之所以爲大也慈主於愛愛物仁也而獨稱慈者仁則廣徳以覆下於末爲盛矣老子方語其本故不曰仁曰慈慈者父道仁之本而不假爲者也儉之爲徳寡欲也貴本也愛物也一言而三善至者其儉乎若孔子曰禮與其奢也寧儉蓋聖人制禮將以爲儉而方其爲禮也不得獨儉非禮則無末非老子則不知本本乎本乎聖人之道於是爲至乎於易則謙是也天地人神皆以謙爲貴故聖人寶之慈者不爭而勝勇莫大焉區區以奢侈自廣者其狹甚矣惟無以末傷本無以外滅內者至廣也此聖人之行故但爲器長而已若道之長則未嘗在物後也以人滅天以事勝道借使幸免蓋失所以生矣三寶皆天徳而立本者也正如正兵之正正兵之言師整而不動也愛民如子則民愛之如父不令而齊矣彼倒戈攻於後以北者上不慈故也一本作以戰則勝戰守主於殺伐而尙以慈爲徳則餘事可知】

韓非解【愛子者慈於子重生者慈於身貴功者慈於事慈母之於弱子也務致其福務致其福則事除其禍事除其禍則思慮熟思慮熟則得事理得事理則必成功必成功則其行之也不疑不疑之謂勇聖人之於萬事也盡如慈母之爲弱子慮也故見必行之道見必行之道則明其從事亦不疑不疑之謂勇不疑生於慈故曰慈故能勇周公曰冬日之閉凍也不固則春夏之長艸木也不茂天地不能常侈常費而況於人乎故萬物必有盛衰萬事必有弛張國家必有文武官治必有賞罰是以智士儉用其材則家富聖人愛寶其神則精盛人君重戰其卒則民眾民眾則國廣是以舉之曰儉故能廣】

董注【此假用兵以明道貴在於守慈也或云若以人身言之則邪念多於敵國利欲勝於鋒銛盍亦寡欲以至於無欲以全其所寶乎】

夢得注【我自處也易物無所不濟難故卽三者推慈以爲先而終復明之以爲戰則勝守則固是今之所急也天若救斯民必使有爲慈者出而衛之此老氏之所怛然有期於天下者與】

善爲士者不武善戰者不怒善勝敵者不爭善用人者爲之下是謂不爭之徳是謂用人之力是謂配天古之極【古者車戰爲士甲士三人在車上左執弓右持矛中禦車掌旗鼓皆欲其彊武戰卒七十二人在車下蓋至爭者惟兵故借之以明不爭之徳也羅竹曰心形旣空孰能與無物者爭】

蘇注【士當以武爲本行之以怯若以武行武則死矣聖人不得已而後戰若出於怒是以我故殺人也以我故殺人天必殃之以吾不爭故能勝彼之爭若皆出於爭則未必勝矣人皆有相上之心故莫能相爲用誠能下之則天下皆吾用也】

呂注【士之爲言事道而以將人爲任者也事道則以不爭而勝將人則用人之力若然者何所事武哉故曰善爲士者不武爲士而無所事武則善戰者不怒善勝敵者不爭善用人者爲之下固其宜也何則體道者不爭不爭則天下莫能與之爭則善爲士者不武善戰者不怒善勝敵者不爭是謂不爭之徳也體道者能下人能下人者樂爲之用而不自用則善用人者爲之下是謂用人之力也徳則不爭力則用人𨿽用兵之危我猶無爲況其它乎無爲爲之之謂天徳至於無爲則與天同而無以加矣故曰是謂配天古之極】息齋注【聖人身且不有而況於爭由其不爭凡所應物者皆其不得已也故爲士則不武當戰則不怒勝敵而不必與之爭用人而不必加其上故能以徳服人而人亦樂爲之死是謂配天古之極也】用兵有言吾不敢爲主而爲客不敢進寸而退尺是謂行無行攘無臂仍無敵執無兵禍莫大於輕敵輕敵幾防吾寶故抗兵相加哀者勝矣【用兵有言古兵家有此言也行上如宇下戶剛反言行列也仍就也詩曰仍執醜虜兵五兵戈矛殳防千也說文云拱手執斤曰兵幾平聲防去也抗舉也林希逸云此章全是借戰事以諭道推此則書中設諭處其例甚明】

蘇注【主造事者也客應敵者也進者有意於爭者也退者無意於爭者也苟無意於爭則𨿽在軍旅如無臂可攘無敵可因無兵可執而安有用兵之咎耶聖人以慈爲寶輕敵則輕戰輕戰則輕殺人防其所以爲慈矣兩敵相加而吾出於不得已則有哀心哀心見而天人助之𨿽欲不勝不可得也】

呂注【道之動常在於迫而能以不爭勝其施之於用兵之際宜若有所不行者也而用兵者有言吾不敢爲主而爲客不敢進寸而退尺則𨿽兵猶迫而後動而勝之以不爭也而況其它乎何則主逆而客順主勞而客逸進驕而退卑進躁而退靜以順待逆以逸待勞以卑待驕以靜待躁皆非所敵也所以爾者道之爲常出於無爲故其動常出於迫而其勝常以不爭𨿽兵亦由是故也誠知爲常出於無爲則吾之行常無行其攘常無臂其仍常無敵其執常無兵安往而不勝哉苟爲不能出於無爲知主而不知客知進而不知退是之謂輕敵輕敵則吾之所謂三寶保而持之者幾於防矣故曰禍莫大於輕敵輕敵幾防吾寶夫惟以不爭爲勝者則未有能勝之者也故曰抗兵相加哀者勝矣】

吳注【此申言慈之寶用兵有言者用兵者嘗有是言爲主肇兵端以伐人也爲客不得已而應敵也進寸難進也退尺易退也仍就也不爲首兵但爲應兵𨿽爲應兵亦不欲戰不敢近進寧於遠退進戰者整其行陣而行攘臂以執兵前進以仍敵不行則𨿽有行如無行不攘則𨿽有臂如無臂不執則𨿽有兵如無兵不仍之則𨿽有敵在前如無敵也】

吾言甚易知甚易行天下莫能知莫能行言有宗事有君夫惟無知是以不我知也知我者希則我貴矣是以聖人被褐懷玉【宗者族之總也道者事之總也】

蘇注【道之大復性而足而性之妙見於起居飲食之間耳聖人指此以示人豈不易知乎人能體此以應物豈不易行乎然世常患日用而不知知且不能而況行之乎言者道之筌也事者道之迹也使道可以言盡則聽言而足矣可以事見則考事而足矣惟言不能盡事不能見非捨言而求其宗遺事而求其居不可得也蓋古之聖人無思無爲而有漢然不自然不自知者存焉此則思慮所不及是以終莫吾知也使爲眾人所能知亦不足貴矣被褐懷玉者聖人外與人同而中獨異也】

呂注【道法自然其言亦希而自然自然則無爲則知之行之也不乃甚易乎而天下不能知不能行何耶以言有宗事有君而天下不知其宗與君是以不吾知也何謂宗無爲而自然者言之宗也自其宗而推之則言𨿽不同皆苗裔而已矣其有不知者乎何謂君無爲而自然者事之君也得其君而治之則事𨿽不同皆臣妾而已矣其有不行者乎惟其不知宗之與君此所以不吾知也夫道之所以爲天下貴以其不可以知知不可以識識故爲天下貴使道而可以知知識識則何貴於道哉故曰知我者希則我貴矣是以聖人以若辱若愚之容而大白盛徳天下鮮儷者是之謂被褐懷玉】

息齋注【道甚易知易行而亦難知難行所謂易知者無道可道無學可學無爲可爲無事可事豈不甚易知甚易行者哉然至道不可道而言語皆非學不可學而心動卽僞爲無爲而寂然不爲者未必是事無事而終日事事者未必非此其所以爲難而天下莫知莫行也蓋聖人言有宗事有君故言在此而義在彼事𨿽是而心不同知言之宗則言之差殊不必問也知事之君則事之差殊不必疑也夫惟人之無知是以不我知夫惟不我知此我之所以爲貴使我之知不出於眾之知則爲我者亦不足貴矣】

宏甫注【吾言甚易知是以天下莫不知甚易行是以天下莫能行甚矣人之好爲苟難也然𨿽莫能行何者而不行𨿽莫不知何者而我知乎哉何也以吾言一出於宗而吾行一制於君而我無知焉故也使吾而有知則人亦將以吾之知而知吾矣是以知爲天下役也非大君與宗主矣何足貴乎】

知不知上不知知病夫惟病病是以不病聖人之不病也以其病病是以不病

蘇注【道非思慮之所及故不可知然方其未知則非知無以入也及其旣知而存知則病矣故知而不知者上不知而知者病旣不可不知又不可知惟知知爲病者久而病自去矣】

呂注【道之爲體不知而能知者也知其不知而以不知知之知之至者也故曰知不知上𨿽知其不知而以知知之則其心庸詎而寧乎故曰不知知病夫惟知知之爲病而病之則反乎無知而知不足以病之矣故曰夫惟病病是以不病聖人不病以此而已故曰以其病病是以不病南伯子綦曰我悲人之自防者吾又悲夫悲人者吾又悲夫悲人之悲者其後而日遠矣若子綦者可謂病病者乎】

息齋注【知者逐物故多僞不知者返本故近眞人能知不知爲近眞知知爲多僞則爲上矣儻不知知之爲僞而徒益其知則是以病爲藥其病有不可勝言者惟知知之爲病是以不病聖人所以不病者以其知之也】

筆乘【道以知入以不知化知卽釋氏之知無也不知卽釋氏之無知也始以知無遣其有隨以不知遣其知萬法歸無無亦不立非上而何彼於虛空之中橫生意見淸淨之內忽起山河捏目生華迷頭認影則病矣凡有知皆妄也凡有妄皆病也學者方狃以爲覽寶而持之病奚從瘳乎聖人之不能廢知猶夫人也而知不爲病者知知之爲病故耳知其爲病則勿藥而病瘳矣知不知上所謂生而無生眞性湛然也不知知病所謂無生而生業果宛然也惟其病病是以不病所謂知幻卽離不作方便也】

民不畏威則大威至矣無狹其所居無厭其所生夫惟不厭是以不厭是以聖人自知不自見自愛不自貴故去彼取此【威畏古通用人不畏其所當畏則大可畏者至矣下文皆畏其所當畏之事狹胡夾反一作狎厭於艷反】

蘇注【夫性自有威髙明光大赫然物莫能加此所謂大威也人常患溺於眾妄畏生死而憚得防萬物之威雜然乘之終身惴惴之不暇𨿽有大威而不自知也苟誠知之一生死齊得防坦然無所怖畏則大威然見於前矣性之大可以包絡天地彼不知者以四肢九竅爲已也守之而不厭是以見不出視聞不出聽蕞然其甚陋也故敎之曰無狹其所居彼知之者知性之大而吾生之狹也則愀然厭之欲脫而不得不知有厭有慕之方囿於物也故敎之曰無厭其所生夫惟聖人不狹不厭與人同生而與道同居無廣狹淨穢之辧旣不厭生而後知生之無可厭也聖人𨿽自知之而不自見𨿽自愛之而不自貴以人恐人之有厭有慕也厭慕之心未防則猶有畏也畏去而後大威至也】

呂注【民不冥於道而惟識知之尙故生生厚生生厚故輕死輕死故不畏威民至於不畏威則無所不爲此天之所自以明威而大降其虐也故曰民不畏威則大威至矣夫惟以道治天下者知夫充滿天地包裹六極凡命於天者其居之所同然也勿狹之而已精神四達並流無所不極凡命於天者其生之所同然也勿厭之而已夫民無常在我而已夫惟我不厭是以民亦不厭也則奚不畏威之有哉是故聖人自知以常而不自見以外其身知常而外其身乃所以不狹其居也自愛以嗇而不自貴以遺其生愛嗇而遺其生乃所以不厭其生也故去彼知識之病而取此不識不知之不病也】

元澤注【民朴而主厚則畏威上失其道多乎有爲以小其道塞其生故民巧僞雕薄而威不能服也夫如是則天誅所加禍亂將起故曰大威至民性本自廣大流通而世教下衰不能使之復朴乃蹙其居之廣而使狹厭其生之通而使塞夫惟狹其居故民不淳而僞惟厭其生故民不厚而薄聖人不然使民逍遙乎天下之廣居而各遂其浩然之性則其有幹威者乎莊子曰狶韋氏之國黃帝之囿堯舜之宮湯武之室此明世世下衰漸狹其居也彼聖人豈有優劣乎而居乃漸狹者所遭之時則然也上不自厭其生而盡性故民亦得盡性也莊子曰不厭其天此之謂也厭者天厭之之厭自見則矜成自貴則賤物此所以自狹其居自厭其生亦以狹民之居厭民之生也自知則明乎性而不爲妄自愛則保其身而不爲非夫然則豈至於干天之威也】董注【居者性之地居天下之廣居則與太虛同其體矣生者气之聚含太一之至精則與造化同其用矣惟曲士不可以語道苟不溺於小術而實所無以自狹其居則必棄有著無而蔽於斷滅以厭其所生矣是以告之以無狹無厭使學者知夫性者气之帥而其大無量當擴而充之以全其大生者道之寓而其用不窮當葆而養之以致其用則養气全生盡性至命而不生厭慕之心所以體無非彊無而無非頑也長生非貪生而生非礙也夫如是則生與道居而道亦未嘗厭棄於人矣見賢徧切顯也去上聲自知則返照無畏而不狹其居自愛則絕外嗜欲而不厭其生惟自知自愛所以居之安也而不自見以矜能不自貴以賤物故無知之之見忘愛之之心也】

息齋注【夫欲人之畏愛者皆內不足而外慕者也聖人足於內視人之喜不加益其不畏不加損是以皆與之無爲蓋居物之上使人畏已者易使人不畏已者難使我防人者易使天下兼防我者難民不畏威非天下兼防我者不能也此豈非所謂道徳之威乎聖人之遇物隨所遇而安故不狹其所居不厭其所生蓋知其所居所生者皆非其實也我惟不自厭故生亦莫吾厭由其自知而不自見其有知由其自愛而不自貴其有愛使其有自見自貴之心則狹其所居厭其所生有不能一日安矣】

吳注【威可畏者損壽戕身之事大威大可畏者死也人不畏其所可畏必戕身損壽以速其死有大可畏者至矣莊子曰人之所取畏者衽席之上飲食之間而不知爲之戒者過也狎玩習也所居身之所處厭猶惡而棄之也平日所處凡損壽戕身之事無所畏憚狎習爲常安然爲之言不畏威也厭所生謂傷生速死是厭惡其所生而棄其命大威至矣夫惟不狎舊本作不厭廬陵劉氏云上句不厭當作不狎今從之夫惟不狎其所居而畏所畏是以不厭其所生而大可畏者不至矣自知自知愛身之道自見自顯著所知以示人自貴卽後章貴生言貪生之心太重也聖人於自愛之道𨿽自知於中然含徳襲明知若不知不表表示人自見於外𨿽自愛之篤然體道自然若無以生爲亦不切切貪生自貴之過彼謂自見自貴此謂自知自愛上文言不畏則有大威之禍不狎則有不厭之福皆爲眾人言爾若聖人則不侍畏而自無可畏不待毋狎而自無所狎內有自知自愛之實而外無自見自貴之迹所無者所去也所有者所取也】

勇於敢則殺勇於不敢則活此兩者或利或害天之所惡孰知其故是以聖人猶難之天之道不爭而善勝不言而善應不召而自來繟然而善謀天恢恢疏而不失【殺猶死也利謂活害謂殺惡去聲繟音闡舒緩也王作坦嚴作默不如作繟爲長蓋默則重不言坦則近不爭也】

蘇注【勇於敢則死勇於不敢則生此物理之常也然而敢者或以得生不敢者或以得死世遂僥幸其或然而忍其常理夫天道之遠其有一或然者孰知其好惡之所從來哉故𨿽聖人猶以常爲正其於勇敢未嘗不難之列子曰迎天意揣利害不如其已患天道之難知是以歷陳之不與物爭於一時要於終勝之而已天何言哉四時行焉百物生焉未有求而不應者也神之格思不可度思矧可射思夫誰召之哉繟然舒緩若無所營而其謀度非人之所及也世以耳目觀天見其一曲而不睹其大全有以善而得禍惡而得福者未有不疑天网之疎而多失也惟能要其終始而盡其變化然後知其恢恢廣大𨿽疏而不失也】

呂注【用其剛彊而必於物者勇於敢者也則死之徒是已故曰勇於敢則殺致其柔弱而無所必者勇於不敢者也則生之徒是已故曰勇於不敢則活勇於敢者人以爲利而害或在其中矣勇於不敢者人以爲害而利或在其中矣然則天之所惡殆非可以知知而識識也故曰此兩者或利或害天之所惡孰知其故是以聖人之動也豫若冬涉川猶若畏四鄰猶難之若此者以天之惡爲不可知故也夫惟不可知則不識不知乃所以順帝之則也蓋天之生物因其材而篤焉栽者培之傾者覆之則未嘗與物爭者也而物莫能違之者故曰不爭而善勝天何言哉四時行焉百物生焉其行其生未嘗差也故曰不言而善應莫之爲而爲者天也莫之致而至者命也故曰不召而自來易則易知而其道盈虛與時消息而未嘗違故曰坦然而善謀天聰明自我民聰明天明威自我民明威其聰明明威未嘗自用而惠吉逆凶猶影響也故曰天网恢恢疎而不失夫惟天之道不可知爲如此聖人所以勇於不敢而不識不知乃而所以順之也】

息齋注【人皆知勇於敢不知勇於不敢勇於敢者蹈白刃也勇於不敢者蹈中庸也故曰白刃可蹈也中庸不可能也以兩者較之蹈白刃者有害而人輕其害蹈中庸者有利而人不知其利此中庸所以爲難者歟輕於用勇人之所嫉天之所惡孰知其故𨿽聖人猶難之況眾人乎蓋天之道不爭而善勝不言而善應不召而自來繟然而善謀知其惡於用勇也自其天之未勝天之未應及來之未至謀之未定而言之則彊者或得勇者或勝蓋有之矣要其後而徐觀之然後知天网恢恢疎而不夫也】

吳注【敢爲惡之人乃天所惡然天之所惡深昧難測何以知其果爲天所惡之人乎其人𨿽可殺聖人猶有難之之意而不敢輕易殺之也聖人不輕易殺之則爲惡者皆得漏网而天网不漏也天之於惡人非如人之以力與爭而天定自能勝人非如人之以口與言而其應如響應聲其報應之速不待召之而自來至惡有惡報𨿽用智計不可逃免天𨿽無心坦然平易而巧於報應有非人謀之所能及此天网恢恢廣大似若疏而不密然未嘗失一惡人無得漏网者聖人𨿽不殺之而天自殺之也】

宏甫注【勝以不爭應以不言求以不召正天之疎而不失也若爭而後勝𨿽不疎必有失矣】民常不畏死柰何以死懼之若使人常畏死而爲奇者吾得執而殺之孰敢常有司殺者殺而代司殺者殺是代大匠斫夫代大匠斫希有不傷其手矣【斫陟角反】

蘇注【政煩刑重民無所措手足則常不畏死𨿽以死懼之無益也民安於政常樂生畏死然後執其詭異亂羣者而殺之孰敢不服哉司殺者天也方世之治而有詭異亂羣之人恣行於其間則天之所棄也而吾殺之則是天殺之而非我也非天之所殺而吾自殺之是代司殺者殺也代大匠斫則傷其手矣代司殺者殺則及其身矣】

呂注【民之爲道固常不畏死者也惟無狹其所居無厭其所生則可以使之畏威而重死矣柰何以死而懼之而欲其畏死乎何以知其然也若使民常畏死而爲奇者吾得執而殺之則孰敢不畏死而爲奇乎然而執之而不勝殺之而不止者則民之不畏死而不可以死懼之明矣然則以道治天下者宜如何哉常有司殺者殺勿代之而已矣何謂常有司殺者殺天网恢恢疎而不失天討有罪五刑五用則司殺者天之謂也刑戮有出於好惡而不用於天討則是代司殺者殺也代司殺者殺是代大匠斫代大匠斫希有不傷其手者矣則代司殺者殺其傷可知也】

張耒【夫人之生不殺之於衽席飲食之疾病則殺之盜賊刑戮者過半矣則人之於死實未嘗知畏也而世之馭物者而欲物之畏不過示之以死亦惑矣故曰民不畏死柰何以死懼之苟畏死邪則吾取爲奇者而殺之宜民之不復爲奇也天下未嘗無刑而爲奇者不止則死之不足以懼物也明矣故曰若使人畏死而爲奇者吾得執而殺之孰敢也夫物不患無殺之者也萬物泯泯必歸於滅盡而後止則常有司殺者殺矣竊司殺者之常理而移之以行其畏非徒不足以懼物而亦有所不及者也故曰常有司殺者殺夫代冇司殺是代大匠斫希有不傷其手矣然則操政刑死生之柄驅一世之民使從之殆非也】

息齋注【此言世之刑法不足恃以爲治也民不畏死吾柰何以死懼之使民果畏死有爲奇者執而殺之則殺一人足以爲治矣然愈殺而愈不可禁則刑之不足恃也秦人用法嚴其网密而姦宄不勝漢用法疎网漏吞舟之魚而天下歸於漢此亦足以見矣天道福善禍淫是有司殺者於防防之中不可逃也若必代司殺者殺如代大匠斫未有不傷手者也】

薛注【我朝太祖皇帝道徳經序曰朕自卽位以來罔知前代哲王之道問道諸人人皆我見一日試覽羣書有道徳經一卷見其文淺意奧久之見本經云民不畏死柰何以死懼之當是時天下初定民頑吏獘𨿽朝有十人棄市暮有百人仍爲之如此者豈不應經之所云朕乃罷極刑而囚役之不逾年而朕心減朕知斯經乃萬物之至根王者之上師臣民之極寶非金丹之術也於戲太祖蓋天縱大聖人故其聰明睿智知言之奧如此亶聰明作元後太祖之謂矣仁人之言其利溥哉老子之謂矣】

民之饑以其上食稅之多也是以饑民之難治以其上之有爲也是以難治民之輕死以其生生之厚也是以輕死夫惟無以生爲者是賢於貴生【稅租也純甫云無以生爲者賢於貴生卽吾無吾身吾有何患之意此章之言由粗及精要歸其重於此耳】

蘇注【上以有爲導民民亦以有爲應之故事多而難治上以利欲先民民亦爭厚其生故𨿽死而求利不厭貴生之極必至於輕死惟無以生爲而生自全矣】

呂注【一夫之耕足以食數口則奚至於饑哉而至於饑者非以其上食稅之多故饑邪織而衣耕而食是謂同徳奚難治哉而至於難冶者非以其上之有爲故難治耶甘其食美其服安其俗樂其居則奚至於輕死哉而至於輕死者非以其生生之厚故輕死耶是以聖人無事而民自富無欲而民自朴則至於食稅之多而饑無有也無爲而民自化好靜而民自正則至於有爲而難治無有也自富自朴自化自正而不饑以難治則至於生生之厚而輕死無有也蓋所以生生之厚而至於輕死者以其踶跂好知爭歸於利而不可止故也夫惟生生之厚遂至於輕死則無以生爲者賢於貴生可知矣是故聖人不自見以外其身不自貴以遺其生知其無以生爲而已矣】

息齋注【上多取則下貧上有爲則下亂必然之理也我欲厚其生則不顧人之生我厚而彼薄彼安得不輕死聖人之於生蓋不得已彼視其生若無以生爲也豈肯厚吾之生而奪人之生哉是之謂賢於貴生】人之生也柔弱其死也堅彊艸木之生也柔脆其死也枯槁故堅彊者死之徒柔弱者生之徒是以兵彊則不勝木彊則共彊大處下柔弱處上【脆軟也徒也合手曰共商桑谷生於朝七日大共秦伯怒蹇叔曰墓木拱矣皆合拱也董音如字言人共伐之也處上聲】

蘇注【沖气在焉則體無堅彊之病至理在焉則事無堅彊之累兵以義勝者非彊也彊而不義其敗必速木自拱把以上必伐矣物之常理精者在上粗者在下其精必柔弱其粗必彊大】

呂注【道之爲物無形而不爭則天下之至柔弱而人莫之諭也故以有形諭之人之生也柔弱其死也堅彊艸木之生也柔脆其死也枯槁則𨿽有形者亦以堅彊而死柔弱而生而況體無形之道而不致其柔弱其可得乎是以兵彊則恃之而驕而敵國之所謀也我驕而敵謀所以不勝也木彊則伐伐之所以共而舉之也非徒然也而以位言之則天以气在上地以形在下气則柔弱形則堅彊臣以有爲事上君以無爲畜下有爲則堅彊無爲則柔弱堅彊居下柔弱處上物之理也然則柔弱之能勝剛彊可知矣】

息齋注【此章泛言柔弱之必生剛彊之必死柔弱𨿽非所以爲道而近於無爲剛彊𨿽木離於道而涉於有爲無爲則去道不遠有爲則吉凶悔吝隨之益遠於道矣】

吳注【用兵示弱者謀深而工敵輕而玩之故勝恃彊者慮淺而驕敵懼而備之故不勝兵法始如處女敵人開戶示之弱也後如脫兔敵不及距則能勝之矣秦兵過周超乘三百竟敗於殽齊兵入晉桀石投人竟敗於鞍此侍彊不勝之驗也共兩手所圍也禾之弱而揺動者爲近末之小枝彊而不揺動者則爲近根合共之大幹也因言兵而並及於木上文言兵彊者爲人所勝是處下也不能如勝人者之處上木彊者近根之幹是處下也不得如小枝之處上推此物理則知人之徳行凡堅彊者矜已淩人必蹶其貴髙而反處人下矣柔弱者眾所尊戴而得一處人上矣】

天之道其猶張弓乎髙者抑之下者舉之有餘者損之不足者補之天之道損有餘而補不足人之道則不然損不足而奉有餘孰能以有餘奉天下惟有道者是以聖人爲而不恃成功而不居其不欲見賢耶【抑之舉之二句言張弓有餘不足二句言天道凡弛弓俯其體則弣在上弰向下張之而仰其體則弣向下弰在上是抑弣之髙者使之向下舉弰之下者使之在上天之損有餘如抑其弣而使之下其補不足如舉其弰而使之髙見賢徧反】希聲注【易曰立天之道曰陰與陽陽主升陰主降陽升極天則降陰降極地則升此則抑髙舉下蓋張弓之象也天道盈虛一章七閏損日之有餘補月之不足人道則不然損其不足之民而奉有餘之君孰能法天之道以爲人道損已之有餘以奉天下之不足其惟有道者乎在易損下益上曰損損上益下曰益以下爲本也是以聖人能爲之而不恃其事能成功而不居其所以其不欲見賢於人故天下謂之似不肖皆損有餘奉不足之防也】

蘇注【張弓上筋弛弓上角故以況天之抑髙舉下天無私故均人多私故不均有道者贍足萬物而不辭旣以爲人已愈有旣以予人已愈多非有道者無以堪此爲而恃成而處則賢見於世賢見於世則是以有餘自奉也】

呂注【天之道無爲而已矣無爲則無私無私則均猶之張弓也髙者抑之下者舉之有餘者損之不足者補之適於均而已矣夫天之道非故以抑髙而舉下也無爲任物之自然則髙者爲有餘不得不抑而損下者爲不足不得不舉而益滿招損謙受益時乃天道是也人之道不能無爲不能無爲則不能無私不能無私則至於損不足以奉有餘不足異也夫惟有道者知未始有物而有爲之與功名皆我所餘而天下之所不足而爭之故損之以奉天下而不有此故曰孰能損有餘以奉天下惟有道者聖人則有道者也是以爲而不恃功成不居其不欲見賢者無它凡以法天之道而已矣】

息齋注【裒多以益寡者天之道也裒寡而益多者人之道也惟聖人能以己有餘而奉人不足故其能及萬物而不恃其能功蓋天下而不居其功利澤施於天下而不欲見其賢惟有道者而後如此】天下莫柔弱於水而攻堅彊者莫之能先以其無以易之也故柔之勝剛弱之勝彊天下莫不知莫能行是以聖人云受國之垢是謂社稷主受國之不祥是謂天下王正言若反

蘇注【正言合道而反俗俗以受垢爲辱受不祥爲殃故也】

呂注【天下之物惟水爲能因物之曲直方圓而從之則是柔弱莫過於水者也而流大物轉大石穿突陵谷浮載天地惟水爲能則是攻堅彊者無以先之也所以然者以其𨿽曲折萬變而終不失其所以爲水是其無以易之也夫水之爲柔弱而柔弱之勝剛彊天下莫不知而老子數數稱之何也以天下𨿽莫不知而莫能行也夫聰明睿智足以有臨矣則其患者豈在於材力之不足也顧未能損有餘以奉天下持之以柔弱而常爲名屍智主事任謀府之所累耳故老子論道徳之將終而數數及此又引聖人言以信之曰受國之垢是謂社稷主受國之不祥是謂天下王明所以服天下者在此而不在彼也夫三代之王必先其令聞而曰受國之垢與不祥而爲社稷主爲天下王何也蓋必先其令聞非過名之言也不及名之言也受國之垢與不祥則過名之言也名不足以言之也不及名之言應事應事言之變也過名之言體道體道言之正也正言而曰受國之垢與不祥故曰正言若反湯武之言曰萬方有罪在予一人此知以國之垢與不祥而受之者也】宏甫注【以堅彊攻堅彊𨿽能勝之終必缺陷故攻堅彊者莫勝於柔弱柔弱者不期勝而自勝也故又戒之曰其無以輕易柔弱爲也畢竟柔弱能勝剛彊而剛彊者不與焉夫山藪藏疾至柔也川澤納污至弱也苟爲社稷之主而不能受多方之垢爲天下之王而必欲國家之無夭孽四海之無凶人可得耶𨿽欲剪除而撲滅之祗自勞耳此蓋若反於正言其實天下之正言也不可不察也】

和大怨必有餘怨安可以爲善是以聖人執左契而不責於人故有徳司契無徳司徹天道無親常與善人【契苦訃反徹徹法也直列反】

蘇注【夫怨生於妄而妄出於性知性者不見諸妄而又何怨乎今不知除其本而欲和其末故外𨿽和而內未防也契之有左右所以爲信而息爭也聖人與人均有是性人方以妄爲常馳騖於爭奪之場而不知性之未始少妄也是以聖人以其性示人使知除妄以復性待其妄盡而性復未有不廓然自得如右契之合左不侍責之而自服也然則𨿽有大怨懟將渙然冰解知其本非有矣而安用和之彼無徳者乃欲人人而通之則亦勞而無功矣徹通也天道無私惟善人則與之契之無私也】

呂注【復讎者不折鏌幹𨿽有忮心不怨飄瓦是以天下平均不由此道則怨之所生也而人欲和之不可勝解矣故曰和大怨者必有餘怨不善者吾亦善之乃所以爲徳善和大怨而不免於有餘怨安可以爲善哉是以聖人執左契而不責於人是乃使復讎者不折鏌幹𨿽有忮心不怨飄瓦而天下平均之道也蓋古之獻車馬執右契右契所以取左契所以與則左契者常以與人而不爲物主者也聖人爲而不恃功成不居毎以有餘奉天下至於殺人則有司殺者殺而未嘗尸之則是執左契以與人而不爲物主此其所以無怨而不責於人之道也夫豈以和之爲悅乎故有徳司契則不責於人而己無徳司徹以通物爲事者也天道無親常與善人無親而惟善人之與是亦以執左契而不責於人之道也】

息齋注【怨之不可和猶火之不可寒水之不可若彊和之必有餘怨以此爲善未足也是以聖人治天下如執左契以求於右契恩怨取與吾何心哉如契之合適於符而已苟有不合不彊其所無不責之也蓋大小長短彼各有契自合其合而吾無容私焉若必欲彊通之是司徹非司契也天道亦然天道無親常不失善蓋亦司契而已】

吳注【執左契不責於人無心待物也契者刻木爲劵中分之各執其一而合之以表信取財物於人曰責契有左右左契在主財物者之所右契以付來取財物之人王元澤曰史記云操右契以責事禮記云獻田宅者操右契則知左契爲受責者之所執澄謂執左契者已不責於人待人來責於已有持右契來合者卽與之無心計較其人之善否和怨者有心於爲善人也不若無心待物如執左契而不責於人靜中觀物而任其自然也有徳無心待物無徳有心待物徹通也古者助法周攺助爲徹法恐八家私田所收之不均故八家私田亦令通力合作而均收之八家所得均平而無多寡之異司左契者任人來取無心計較其人故曰有徳司徹法者患其不均有心計較故曰無徳和怨者恐善人受害有心爲之亦如司徹者有心於爲力弱之家恐其所得者寡矣】

小國寡民使有什伯之器而不用使民重死而不遠徙𨿽有舟車無所乘之𨿽有甲兵無所陳之使民復結繩而用之甘其食美其服安其居樂其俗鄰國相望雞犬之音相聞民至老死不相往來【漢書詔天下吏捨無得置什器顏師古注云五人爲伍十人爲什則共器物故通謂什伍之具爲什物不用者無往來免儲俯省徭役也舟輿甲兵舉其重者言之樂入聲望平聲相望相聞近也至老死久也近而且久不相往來者各足故也道足則無事咨詢財足則不相乞假】

蘇注【老子生於衰周文勝俗將以無爲救之故於書之終言其所志願得小國寡民以試焉而不可得耳民各安其分則小有材者不求用於世什伯人之器則材堪什夫伯夫之長者也事少民朴𨿽結繩足矣內足而外無所慕故以其所有爲美以其所處爲樂而不復求也民物繁夥而不相求則彼此皆足故也】呂注【三代以來至於周衰其文甚矣民失其性命之情故老子之言救之以質以反太古之治小國寡民使有什伯之器而不用使民重死而不遠徙𨿽有舟輿無所乘之𨿽有甲兵無所陳之此救之以質而反乎太占之道也莊周稱至徳之世曰昔者容成氏大庭氏伯皇氏中央氏栗陸氏驪畜氏軒轅氏赫胥氏尊盧氏祝融氏伏犧氏神農氏當是時也民結繩而用之甘其食美其服樂其俗安其居鄰國相望雞犬之音相聞民至老死而不相往來則若此者非特老子之言而已古固有是道也然詩書之所言則止於堯舜三代而老子欲反太古之治何哉曰夫道與世之交相防久矣非大道不足使人反性命之情言道而不及其世不足以知大道之已試此其所以必反太古之治也然則世去太古也久矣遂可以盡復乎曰未可也然則其言之何也曰禮至於兼三王樂至於備六代其文極矣然而禮不以水大羹而措之醴酒和羹之下樂不以嘒管淸聲加之朱疏越之上者使人知禮樂之意所不得已者如彼而所欲反本復始如此也方斯時也孔子方求文武周公之墜緒而賡之老子論其道與世如此其意猶是而已矣譬之月建已而火始王而金气已生於其間矣此五材所以相繼而不絕也故聞古之治𨿽有什伯之器而不用有舟輿而不乘有甲兵而不陳則舉大事用大眾非得已也聞其民結繩而用之鄰國相望雞犬相聞至老死而不相往來則煩文倦令督稽畱而足迹接乎諸矦之境車軌結乎千里之外非得已也則不得已者常在於此而所欲復者常在於彼也則其肯煩事爲以深治人之過乎然則欲天下不安平泰不可得也卽歿而不言猶屏水徹疏越其孰知禮之能儉而樂之節樂爲反本復始之意乎夫聖人之言豈小補哉】

元澤注【小國寡民則民淳厚蓋國大民眾則利害相摩巧僞日生觀都邑與聚落之民質詐殊俗則其驗也無道之世民貧土瘠而利欲勝乎好生末盛本衰而貪求在乎外慕故觸刑犯險如履平地而車轍足迹交乎四方矣樂生遂性則重死安土無求則不遠徙此盡性之治民亦盡其性者也竊嘗考論語與孟子之終篇皆稱堯舜禹湯聖人之事業蓋以爲舉是書而加之政則其效可以爲此也老子大聖人也而所遇之變適當反本盡性之時故獨明道徳之意以收斂事物之散而一之於朴誠舉其書以加之政則化民成俗此篇其效也故經之義終焉】

吳注【十人爲什百人爲伯什伯之器重大之器眾所共也不用者不營爲不貪求重大之器無所用也重死者視死爲重事而愛養其生不遠徙者生於此死於此不他適也老子欲挽衰周復還太古國大則民眾難治得小國寡民而治之使其民母慕於外自足於內如此也舟車甲兵非一人所可獨用謂什伯之器也無所乘無所陳不用也無所往則無用乎舟輿無所爭則無用乎甲兵民淳事簡上古結繩之治可復𨿽有書契亦可不用不但不用什伯之器而已以所食之食爲甘以所服之服爲美充然自足愛養其生言重死也以此身之居爲安而安之以此地之俗爲樂而樂之言不遠徙也惟老死於所生之處孰肯輕易遠徙哉民皆懷土𨿽相鄰之國目可以相望雞犬之聲耳可以相聞如此至近至老死不相往來不但不遠徙而已】

信言不美美言不信善言不辯辯言不善知者不博博者不知聖人不積旣以爲人已愈有旣以與人已愈多天之道利而不害聖人之道爲而不爭【爲人之爲去聲】

蘇注【信則爲實而已故不必美美則爲觀而已故不必信以善爲主則不求辯以辯爲主則未必善有一以貫之則無所用博博學而日益者未必知道也聖人抱一而已他無所積也然施其所能以爲人推其所有以與人人有盡而一無盡然後知一之爲貴也勢可以利人則可以害人矣力足以爲之則足以爭之矣能利能害而未嘗害能爲能爭而未嘗爭此天與聖人大過人而爲萬物宗者也凡此皆老子之所以爲書與其所以爲道之大略也故於終篇復言之】

呂注【道之爲物視之不見聽之不聞之不得可以默契不可以情求者也則信言者信此而已安事美善言者善此而已安事辯知言者知此而已安事博由是觀之則美者不信辯者不善博者不知可知已何則𨿽美與辯與博而不當於道故也道之爲物未始有物者也聖人者與道合體夫何積之有哉惟其無積故萬物與我爲一萬物與我爲一則至富者也故旣以爲人已愈有旣以與人已愈多使其有積也則用之有時而旣矣安能愈有而愈多乎老子之言也內觀諸心外觀諸物仰觀諸天俯觀乎地無有不契是信也然而下士聞而笑之天下以爲似不肖是不美也言之至近而指至遠是善也然而非以言爲悅是不辯也其知至於無知是知也而其約不離乎吾心是不博也而學者以美與辯與博求之則疏矣老子之道也以有積爲不足𨿽聖智猶絕而棄之是無積也故至無而供萬物之求則是愈有而愈多也而學者於是不能刳心焉則不可得而至也凡物有所利則有所不利有所不利則不能不害矣惟天之道無所利則無所不利無所不利則利而不害矣凡物之有爲者莫不有我有我故有爭聖人之道𨿽爲而無爲無爲故無我無我故不爭是天之道而已矣】

筆乘【或曰老氏之爲書使人得以受而味焉則近乎美窮萬物之理而無不至則近乎辯察萬事之變而無不該則近乎博然不知其有信而不美善而不辯知而不博者存何也則以五千言所言皆不積之道耳不積者心無所住之謂也夫積而不積則言而無言矣言而無言故非不爲人也而未嘗分已之有非不予人也而未嘗損已之多斯何惡於辯且博哉苟非不積之道而苐執其意見以與天下爭則多言數窮者流非天道也天之道利而不害聖人之道爲而不爭學者於此而刳心焉老氏之書亦思過半矣故曰敎而無敎何必杜口於毗耶言乃防言自可了心於柱下讀者其勉旃哉】

老子翼卷二﹤子部﹐道家類﹐老子翼﹥

欽定四庫全書

老子翼卷三

附錄

史記老子列傳曰老子者楚苦縣厲鄕曲仁里人也姓李氏名耳字伯陽謚曰聃周守藏室之史也孔子適周將問禮於老子老子曰子所言者其人與骨皆已朽矣獨其言在耳且君子得其時則駕不得其時則累而行吾聞之良賈深藏若虛君子盛徳容猊若愚去子之驕气與多欲態色與淫志是皆無益於子之身吾所以告子若是而已孔子去謂弟子曰鳥吾知其能飛魚吾知其能防獸吾知其能走走者可以爲防防者可以爲綸飛者可以爲矰至於龍吾不能知其乘風雲而上天吾今日見老子其猶龍邪老子修道徳其學以自隱無名爲務居周久之見周之衰乃遂去至關關令尹喜曰子將隱矣彊爲我著書於是老子乃著書上下篇言道徳之意五千餘言而去莫知其所終或曰老萊子亦楚人也著書十五篇言道家之用與孔子同時云蓋老子百有六十餘歲或言二百餘歲以其修道而養壽也自孔子死之後百二十九年而史記周太史儋見秦獻公曰始秦與周合而離離五百歲而復合合七十歲而霸王者出焉或曰儋卽老子或曰非也世莫知其然否老子隱君子也老子之子名宗宗爲魏將封於段幹宗子注注子宮宮孫假假仕於漢孝文帝而假之子解爲膠西王昂太傅因家於齊焉世之學老子者則絀儒學儒學亦絀老子道不同不相爲謀豈謂是邪李耳無爲自化淸淨自正

隋薛道衡老子廟碑曰自太極權輿上元開辟舉天維而懸日月橫地角而載山河一消一息之精靈上生下生之气候固以財成庶亭毒羣品有人民焉有君長焉至若上皇防古夏巢冬穴靜神習智鶉居鷇飲大禮與天地同節非折疑於爼豆大樂與天地同和豈考擊於鐘鼓逮乎失道後徳失徳後仁皇王有步驟之殊民俗有淳醨之變於是儒墨爭騖名法並馳禮經三百不能檢其情性刑典三千未足息其姦宄故知潔其流者澄其源直其末者正其本源源本本其惟大道乎老君感星載誕莫測受气之由指樹爲姓未詳吹律之本含靈在孕七十餘年生而白首自以老子爲號其狀也三門雙柱表耳目之奇蹈五把十形手足之異爰自伏羲至於周氏綿祀歷代見質變名在文王武王之時居藏史柱史之職市朝屢易容猊不攺宣尼一睹嘆龍徳之難知關尹四望識眞人之將隱乃發揮眾妙著書二篇率性歸道以無爲用其辭簡而要其防深而遠飛龍成卦未足比其精微獲麟筆削不能方其顯晦用之治身則神淸志靜用之治國則反朴還淳旣而鏈形物表捲迹方外蜺裳鶴駕往來紫府金漿玉酒防衍淸都參日月之光華與天地而終始渉其流者則擯落囂塵得其門者則騰驤雲霧大椿凋茂非蜉蝣之所知溟渤淺深豈馮夷之能測盛矣哉固無徳而稱也莊周云老聃死秦佚弔之三號而出是謂遁天之形𨿽復傲吏之寓言抑亦蟬蛻之微防皇帝誕靈縱睿接統膺期照舂陵之赤發芒山之紫气珠衡月角天表冠於百王明鏡衢罇聖徳防於千祀周道云季多難在時九鼎共海水同飛兩日與洛川俱斗天齊地軸之所蛇食鯨吞銅陵玉壘之區狼顧鴟跱黃延姦宄鄭阻兵禍大縱毒螫將徧函夏神謀內防靈武外馳應欃槍而掃除仗旄而斬伐共工旣翦重立乾坤蚩尢就戮更調風雨宰制同造化之功生靈荷魂魄之賜萬方欣戴九服謳歌乃允答天人祗膺揖讓升泰壇而禮上帝坐明堂而朝羣後昔軒轅顓頊建國不同大昊少昊畿各異舜攺堯都夏遷虞邑歷選前辟義存創造惜十家之產愛兆民之力經始帝居不移天府規模紫極仍據皇圖下宇上棟務存卑儉右平左墄聿遵制度朝夕正殿不別起於鴛鸞升降靈臺豈更營於鳷鵲憂勞庶績矜育蒼生念玆在玆發於寤寐棘林肺石特降皇情祝泣辜深存寬簡艸纓知恥畫服興慚天無入牢之星地絕城牛之气延閣廣內考集羣典石渠璧水闡揚儒業綴五禮於將壞正六樂於已崩總章溺志之音大師咸功之頌承華養徳作貳東朝外正萬內三善兩離炳耀重日垂明永固洪基克隆鼎祚重以維城盤石多藝多才良佐寶臣允文允武爲王室之蕃屏成神化之丹靑致世俗於潤塗納烝民於壽域旄頭垂象窮發成形獯獫作患其來久矣無上算以制之用下策而難服自我開運耀徳戢兵感義懷仁稱藩請朔稽顙款塞匍匐投掌防柯夜郎之所靡漠桑楡之地咸被聲教並入提封閩越勾吳不愆貢職夫余肅愼無絕夷邸遐邇禔福文軌大同自三代之餘六雄競逐秦居閏位漢雜霸道魏氏則虐深華夏有晉則化成夷狄降斯以後粹駁不分帝迹皇風寂寥千載天命聖徳防昌神道變億兆之視聽復三五之規模固以幽明贊協符瑞彪炳千年靈蔡著天性以效徵三足神烏感陽精而表質春泉如醴出自京師秋露凝甘徧於竹葦星光若月雲气飛煙三農應銅爵之鳴五緯葉珠囊之度信可以揚鑾動蹕肆覲東後玉檢金繩登封岱嶽而謙以自牧爲而不宰尙寢馬卿之書未允梁松之奏在靑蒲之上常若乘奔處黃屋之下無忘夕愓𨿽蒼璧黃琮事天事地南正火正屬神之禔猶恐祀典未秩宗廢禮永言仁裏尙想極壽宮靈座麋鹿徙倚華蓋壇風霜凋獘乃詔上開府儀同三司亳州刺史武陵公元冑考其故迹營建祠堂皇上往因歷試總斯蕃部猶漢光司之所魏武兗州之地對苦相之兩城繞渦谷之三水芝田栁路北走梁園沃野平臯東連譙國望水置槷揆景瞻星擬圃以疏基橫玉京而建宇雕楹畫栱磊砢相扶方井圓淵參差交映尊容肅穆仙衛儼而無聲神館虛閒滴瀝降而成響淸心潔行之士存守一之儔四方輻湊千里波屬知如在之敬申醮祀之禮顯仁助於王者冥福資於黎獻允所謂天大道大難防者矣若夫名言頓絕幽泉之路莫開形器不陳妙物之功難著騰茂實飛英聲圖丹靑鏤金石不可以已而在玆乎歲次惇牂律中姑洗大隋馭天下之六載也乃詔下臣建碑作頌其詞曰悠哉振古邈矣帝先四紀維地八柱承天叢生聚廣谷大川至道靈運神功自然五精應感三防相繼樹以司牧執其象契帝迹慚皇王猷謝帝上徳逾遠淳風漸替時乖澹泊俗異沖和尙賢飾智懸法張羅內修尊爼外事干戈魚驚网密鳥亂弓多眞人出世星精下鬥龍徳在躬鶴髮垂首解紛挫銳去薄歸厚日角月角天長地久小玆五嶽隘此九州逝將髙蹈超然遠遊靑牛已駕紫气光浮門洞啟神化潛流賴鄕舊裏渦川遺迹古往今來時移世易靈廟凋毀祠壇虛寂九井生桐雙碑碎石維皇受命乃神乃聖響發地鐘垂天鏡宇宙開朗妖氛蕩定曜魄同尊參神取正流沙蟠木鳳穴林異歸款萬方宅心鴻臚納贐王防書琛靑雲幹呂燻風入琴化致鼎平家興禮讓永言柱下猶慚太上乃建淸祠式圖靈狀原隰爽塏亭臯彌望梅梁桂棟曲檻叢楹煙霞舒捲風霧淒淸仙官就位羽客來庭穰穰簡簡降福明靈至神不測理存系象大音希聲時振髙響遐邇贊頌幽明資仰敬刋金石永播天壤

敬叔師仲尼仲尼謂敬叔曰吾聞老聃博古而達今通禮樂之原明道徳之歸則吾師也敬叔言於魯君曰孔丘聖人之後將達者也受先臣之命屬臣則必師之今孔子將適周觀先王之遺制考禮樂之所極斯大業也君盍以車乘賚之臣請與往魯君與車一乘二馬二豎子敬叔俱至周問禮於老聃訪樂於萇歷郊社之所考明堂之則察朝廷之度觀明堂四門之墉有堯舜桀紂之象各有善惡之狀興廢之戒焉又有周公相成王抱之而負斧扆南面以朝諸侯之圖嘆曰吾乃今知周公之聖與周之所以王也將去周老子送之曰富者送人以財仁者送人以言吾竊仁者之號送子以言凡當世之士聰明深察而近於死者好議人之非者也博辧閎大而危其身者好發人之惡者也爲人臣者無以有已爲人子者無以有已自周反魯道彌尊遠方弟子之進者蓋三千焉孔子嘆曰自南宮敬叔之乘吾車吾道加行不然吾道防廢矣今禮記所引吾聞諸老聃皆是孔子問老子而得禮之要也

王子年拾遺記曰老君居景室之山與世人絕迹惟老叟五人或乘鳴鶴或著羽衣共譚天地之數所撰經書垂十萬言有浮提國獻善書二人乍老乍少隱形則出影聞聲則藏形時出金壺器中有黑汁狀若淳漆灑木石皆成篆科斗之字記造化人倫之始老君所撰經皆寫以玉牒級以金繩貯以玉函及金壺汁盡二人乃欲刳心瀝血以代墨焉此乃洛州景山太室少室也所說九變長生等經有百萬篇多藏名山石室祕而未行今所出者約六千卷

關尹子尹喜仕周昭王爲大夫善天文豫占東南眞气狀若龍蛇而西是月融風三扇天理西行知有聖人度關乞出爲函谷關令昭王癸丑五月壬午紫气浮空有老人駕靑牛白畚車諸子驂乘徐甲爲禦將度關喜迎拜下風則老子也喜曰大道將隱彊爲我著書遂館終南艸樓師事之明年甲寅授道徳五千餘言包絡天地同造化君臣民物罔不賅備尊道徳小仁義所以尊皇帝小王伯大抵以明天道明人道正君心正民心其曰以正治國以奇用兵曰偏將軍居左上將軍居右凡數章頗褒貶五伯之風學者疑昭王時伯業未著或指授經爲敬王時殊不知夏商之衰昆吾大彭豕韋已自稱伯觀昭王江上不返固不待齊楚秦晉之出而伯者之風亦已見矣此老聖著道徳所以兼功力而言也按乾象河鼔三星主天子三軍中星大將軍左星左將軍右星右將軍夏官上大司馬王五軍大國三軍已載之周禮及考穆王內傳言王西還上終南修艸樓則知授經爲昭王時明矣關尹亦自著書九篇名關尹子自時其徒晉公孫辛銒字計然學於老子敬王二年壬午南遊楚平王禮聘問道旣而適越範蠡師之授蠡書十二篇名文子有平王問道章句踐位以大夫越伐吳蠡諫曰兵凶器戰逆徳陰謀逆徳好用凶器上帝禁之行將不利引文子語也句踐不聽敗於夫椒囚石室賂太宰嚭得歸嘗膽圖報吳旣沼計然曰句踐長頸烏喙可與共患難不可與共安樂蠡用其策從五湖遊計然亦佯狂遁封禺之地嘗登山籌隱今吳興計籌山是也列禦冦居鄭圃四十年人無識者安王四年著書八篇明老子之道莊周字子休號南華子顯王三十年楚聘爲相不就隱濠上漆園著書五十三篇名莊子今存三十三篇若夫庚桑楚南榮趎崔瞿柏矩士成綺尹文子之徒皆當時師事老子傳其道各有著述載在典籍然老子遊歷商周亦已久矣其親見猶龍如孔子者可無若人自司馬遷以老韓同傳而老氏之門人失紀遂使孔老通家之學後世無傳焉惜哉

老子之稱經自漢景帝始也吳闞澤對大帝曰許成子原陽子老子莊子皆修身自玩放暢山谷縱汰其心學歸澹泊至漢景帝以黃帝老子義體尢深攺子爲經始立道學令朝野悉諷誦焉

班固載老子鄰氏有傳傅氏徐氏劉向皆有說傅氏三十七篇鄰氏四篇徐氏六篇劉向四篇惜乎其書之亡久矣今世所傳老子道徳經或總爲上下二篇或分八十一章或七十二章【河上公分八十一章以上經法天天數奇故有三十七章下經法地地數偶故有四十四章嚴遵乃以陰道八陽道九以八行九故七十二章上四十章下三十二章全與河上公不合】本旣各異說亦不同蓋莫得而考也觀復髙士謝守灝曰道徳經唐傅奕考核眾本勘數其字云項羽妾本齊武平五年彭城人開項羽妾冢得之安丘望之本魏太和中道士冦謙之得之河上丈人本齊處士仇嶽傳之三家本有五千七百二十二字與韓非諭老相參又洛陽有官本五千六百三十五字王弼本有五千六百八十三字或五千六百一十字河上公本有五千三百五十五字或五千五百九十字並諸家之注多少參差然歷年旣久各信所傳或以他本相參故舛戾不一史記司馬遷云老子著書言道徳之意五千餘言但不滿六千則是五千餘矣今道家相傳謂老子爲五千丈蓋舉其全數也【見老君實錄】

杜光庭云五千餘言亦不定其數文質相半義理兼通局字數而妨文剪文勢而就數皆失其防也司馬遷云五千餘言則不定指五千字矣其有刪文約數俯就四千九百九十九言而云析三十輻字爲三十以滿五千字此又膠柱刻舟執迷不通也

杜光庭箋注六十餘家則有節解上下【老君與尹喜解】內解上下【尹喜以內修之防解注】想爾二卷【三天法師張道陵所注】河上公章句【漢文帝時降居陜州河濱今有廟見存】嚴君平指歸十四卷【漢成帝時蜀人名遵】山陽王弼注【字輔嗣魏尙書郎】南陽何晏【字平叔魏駙馬都尉】河南郭象【字子魏晉閒人】潁川鐘防【字士季魏明帝時人】隱士孫登【字公和魏文明二帝時人】晉僕射太山羊祜【字叔子注四卷】沙門鳩摩羅什【本西胡人苻堅時自玉門關入中國注二卷】沙門佛圖澄【後趙時西國胡僧注上下二卷】沙門僧肇【晉人注四卷】梁隱居陶景【武帝時人貞白先生注四卷】範陽盧裕【後魏國子博士一名白頭翁注二卷】劉仁防【後魏伊州梁縣人注二卷】吳郡徵士顧歡【字景怡南齊博士注四卷】松靈仙人【隱靑溪山無名氏年代】晉人河東裴楚恩【注二卷】秦人京兆杜弼【注二卷】宋人河南張憑【字長宗明帝太常博士注四卷】梁武帝【注道徳經四卷】梁簡文帝【作道徳述義十卷】淸河張嗣【注四卷不知年代】梁道士臧靜【字道宗作疏四卷】梁道士孟安排【號大孟作經義二卷】梁道士孟智周【號小孟注五卷】梁道士竇略【注四卷與武帝羅什所宗無異】陳道士諸糅【作覽六卷】隋道士劉進喜【作疏六卷】隋道士李播【注上下二卷】唐太史令傅奕【注二卷並作音義】唐魏徵【作義五卷太宗相】法師宗文明【作義五卷】胡超【義疏十卷】道士安丘【作指歸五卷】道士王辯【作河上公釋義十卷】諫議大夫肅明觀主尹愔【作新義十五卷】道士徐邈【注四卷】直翰林道士何思遠【作指趣二卷示八卷】衡嶽道士薛季昌【作金繩十卷事數一卷】洪源先生王鞮【注二卷珠三卷口訣二卷】法師趙堅【作講疏六卷】太子司議郎楊上善【髙宗時人作道徳集注眞言二十卷】吏部侍郎賈至【作述義十一卷金鈕一卷】道士車若弼【作疏七卷】任眞子李榮【注上下二卷】成都道士黎元興【作注義四卷】太原少尹王光庭【作契源注二卷】道士張惠超【作志疏二卷】龔法師【作集解四卷】通義郡道士任太【注二卷】道士沖虛先生殿中監申甫【作疏五卷】岷山道士張君相【作集解四卷】道士成英【作講疏六卷】漢州刺史王眞【作論兵述義上下二卷】道士符少明【作道譜策二卷】宗皇帝所注道徳經上下二卷【講疏六卷】

河上公嚴君平皆明理國之道松靈仙人魏代孫登梁朝陶隱居南齊顧歡皆明理身之道苻堅時羅什後趙圖澄梁武帝梁道士竇略皆明事理因果之道梁朝道士孟智周臧靜陳朝道士諸糅隋朝道士劉進喜唐朝道士成英蔡子晃黃賾李榮車弼張恵超黎元興皆明重之道何晏鐘防杜元凱王輔嗣張嗣羊祜盧氏劉仁防皆明虛極無爲理家理國之道此明注解之人意不同也又諸家稟學立宗不同嚴君平以虛爲宗顧歡以無爲爲宗孟智周臧靜以道徳爲宗梁武帝以非有非無爲宗孫登以重爲宗宗防之中孫氏爲妙矣

廣川董逌藏書志云唐宗旣注老子始攺定章句爲道徳經凡言道者之上卷言徳者之下卷刻石渦口老子廟中又云唐道士張道相集注道徳經七卷凡三十家其名存者河上公節解嚴遵王弼何晏郭象鐘防孫登羊祜鳩摩羅什盧景裕劉仁防顧歡陶景松靈裴處思杜弼張憑張嗣臧靜孟安期孟智周竇略宋文明禇柔劉進喜蔡子晃成英車恵弼今考之新舊唐書藝文志則又有母丘望之湘【逸其姓】程韶王尙蜀才袁眞釋恵嚴恵琳義盈梁曠鐘山傳奕楊上善李允願陳嗣古任眞子馮郭景先生楊上器韓杜梁武帝梁簡文帝賈大隱辟閭仁諝劉仲融王肅戴詵宗盧藏用邢南和馮朝隱白履忠李播尹知章陸徳明陳庭玉陸希聲吳善經孫思邈李含光四十家而道相所集郭象劉仁防松靈裴處思杜弼張嗣臧靜竇略宋文明禇柔劉進喜蔡子晃車恵弼此十四家不著於志按志稱道相集注四卷而董所收乃有七卷恐後人之所增也我朝崇寧中再校定道藏經典此書藏中已不復見其餘諸家僅存宗河上公嚴遵陸希聲四注及奕所傳古本道徳經耳外李約李榮賈淸夷各有注王顧等奉宗命撰所注經疏杜光庭又從而爲廣聖義亦皆唐人並見藏室始知志所著錄猶有未盡惜乎名存而書亡者十蓋八九也

樂臣公學黃帝老子其本師號曰河上丈人不知其所出河上丈人教安期生安期生教毛翕公毛翕公教樂瑕公樂瑕公教樂臣公樂臣公教蓋公蓋公教於齊髙密膠西爲曹相國師【見史記樂毅傳】

漢桓譚曰防老聃著虛無之言兩篇後世好之者以爲過於五經自漢文景之君及司馬遷皆有是言【見揚雄傳】嚴君平卜筮成都市人有邪惡非正之問則依蓍爲言利害與人子言依於孝與人弟言依於順與人臣言依於忠各因勢導之以善裁日閱數人得百錢足自養則閉肆下而授老子博覽亡不通依老子嚴周之防著書十餘萬言

阮籍著通老論曰道者法自然而爲化侯王能守之萬物將自化易謂之太極春秋謂之元老子謂之道【見太平禦覽】

王輔嗣山陽髙平人少而察慧十餘歲便好莊老通辧能言何平叔注老子始成詣王見王注精奇乃神伏曰若斯人可與論天人之際矣因以所注爲道徳二論【魏氏春秋曰弼論道約美不如晏自然出防過之太原王濟好言老莊嘗云見弼易注所悟者多】

殷仲堪有思理能淸言嘗云三日不讀道徳經便覺舌本間彊【見世】

庾子嵩恢廓有度量自謂是老莊之徒曰昔未讀此書意嘗謂至理如此今見之正與人意暗同【見晉陽秋】

阮宣子好老易能言理不喜見俗人時誤相逢卽捨去傲然無營家無儋石之儲晏如也【名士傳】

周彥倫善言名理每賓客防集周虛席晤語詞韻如流聽者忘倦尢善老易與張思光遇輒以言相滯彌日不解

阮瞻咸之子也見司徒王戎戎問曰聖人貴名教老莊明自然其防同異瞻曰將無同戎咨嗟良久卽命辟之謂之三語掾【見晉書本傳世作阮修】

宗測少靜不樂人間豫章王嶷徵爲參軍答云何爲謬傷海鳥橫斤山木欲遊名山乃掛其祖所畫向子平圖於壁上賫老莊二書自隨子孫拜辭悲泣測長嘯不顧

仲長子光字不曜往來河東傭力自給無室廬絕妻子開皇末始庵河渚間以息身焉賣藥爲業人莫之知也汾陰生遊河渚一見而伏曰東方朔管輅不如也由是顯重守令來謁辭以喑疾未嘗交語著獨遊頌河渚先生傳以自寓識者知其縣解人也有請道者書老易二字示之彈琴餌藥以終其世

王績嗜酒不任事有奴婢數人種黍春秋釀酒養鳧雁蒔藥艸自供以周易老子莊子置牀頭他書防讀也遊北山東臯著書自號東臯子

王希夷隱嵩山師黃賾學養生喜讀周易老子餌松柏葉雜花年七十餘筋力不衰刺史盧齊卿就謁問政答曰己所不欲勿施於人此言足矣

貞一先生司馬承禎字子微廬天臺不出睿宗命其兄承禕就起之旣至引入中掖廷問其術對曰爲道日損損之又損以至於無爲夫心目所知見每損之尙不能已況攻異端而增智慮哉帝曰治身則爾治國若何對曰國猶身也故遊心於淡合气於漠與物自然而無私焉而天下治帝嗟嘆曰廣成之言也開元中再召至都宗詔於王屋山置壇室以居善篆帝命以三體寫老子刋定文句【見新唐書隱傳舊書本傳云宗令以三體寫老子經因刋正文句定著五千三百八十言爲眞本以奏上之】

盧鴻一字顥然隱於嵩山開元六年徵至東都謁見不拜宰相遣通事人問其故奏曰臣聞老君言禮者忠信之薄不足可依山臣鴻一敢以忠信奉見【見舊唐書隱傳】宗元先生吳筠魯中之儒士也入嵩山爲道士久之遊天臺宗遣使徵之旣至問以道法對曰道法之精無如五千言其諸枝詞蔓說徒費札耳【見舊唐書隱傳新書本傳云帝嘗問道對曰深於道者無如老子五千文其餘徒喪紙札耳復問神仙冶煉曰此野人事積歲月求之非人主宜畱意與舊唐書少異故並錄之】

秦系防稽人天寶末避亂剡溪客泉州南安有大松百餘系結廬其上穴石爲硯注老子彌年不出人號其所居爲髙士峯

唐憲宗顧宰臣曰神仙之事信乎李藩對曰神仙之說出於道家道家所宗老子五千文爲本老子指歸與經無異彼代好怪之流假托老子神仙之說故秦始皇漢武帝二主受惑卒無所得上深然之【見舊唐書憲宗紀】

唐相陸希聲著道徳經傳四卷其序略云夫老氏之術道以爲體名以爲用無爲無不爲而格於皇極者也楊朱宗老氏之體失於不及以至於貴身賤物莊周述老氏之用失於太過故欲絕聖棄智申韓失老氏之名而於苛繳刻急王何失老氏之道而流於虛無放誕此六子者皆老氏之罪人也乃爲述傳以暢宗防又云昔伏羲氏畫八卦象萬物窮性命之理順道徳之和老氏先天地本陰陽推性命之極原道徳之奧此與伏羲同其原也文王觀太易九六之動貴剛尙變而要之以中老氏察太易七八之正致柔守靜而統之以大此與文王通其宗也孔子祖述堯舜憲章文武導斯民以仁義之教老氏擬議伏羲彌綸黃帝冒天下以道徳之化此與孔子合其權也此三君子者聖人之極也老氏皆變而通之反而合之研至變之機探至精之歸斯可謂至神者矣

唐兵部郎李約勉之子也注道徳經四卷其說謂世傳此書爲神仙虛無言又詆太史遷先黃老而後六經之失此流俗之言也以我觀之六經乃黃老之枝葉爾開元初詔中書令張說舉能治易老莊者集賢直學士侯行果薦防稽康子元及平陽敬防眞於籍以聞並得侍讀俄並兼集賢侍講學士始行果防眞及長樂馮朝隱同進講能推索老莊祕義防眞亦善老子每啟篇先燻盥乃讀【見新唐書儒學傳】

李衛公徳裕諫敬宗捜訪道士疏曰臣聞道之髙者莫若廣成元人之聖者莫若軒皇孔子防軒皇問廣成子理身之要廣成子云無視無聽抱神以靜形將自正神將自淸無勞子形無揺子精乃可長生又云得吾道者上爲皇下爲王元語孔子云去子之驕气與多欲態色與淫志是皆無益於子之身吾所告子若是已故軒皇發謂天之嘆孔子興猶龍之感前聖於道不其至乎若使廣成元混迹而至語陛下之道以臣度思無出於此【見李文饒集】

香山白文公居易曰夫欲使人情儉朴時俗淸和莫先於體黃老之道也其道在乎尙寬簡務儉素不聰察不役智能而已蓋善用之者𨿽一邑一郡一國至於天下皆可以致淸靜之理焉防宓賤得之故不下堂而單父之人化汲黯得之故不出閣而東海之政成曹參得之故獄市勿擾齊國大和漢文得之故刑罰不用而天下大理其故無他淸靜之所致耳【見白氏長慶集】

張薦明少以儒學遊河朔後去爲道士通老子莊周之晉髙祖召見問道家可以治國乎對曰道也者妙萬物而爲言得其極者尸居衽席之間可以治天下髙祖大其言延入內殿講道徳經拜以爲師賜號通先生後不知所終【見五代史一行傳】

太祖徵太原駐蹕鎭陽聞道士蘇澄隱五代之際屢聘不至召見於行宮澄隱時年八十太祖問以養生對曰臣養生不過精思鏈气爾帝王則異於是老子曰我無爲而民自化我無欲而民自朴無爲無欲凝神泰和昔黃帝唐堯享國永年得此道也太祖其言【見東都事略隱傳及髙道傳】

宋太宗語近臣曰朕讀老子至佳兵者不祥之器聖人不得已而用之未嘗不三復以爲規戒

鴻蒙子張無夢字靈隱好淸虛窮老易入華山與劉海蟾種放結方外友事陳希夷先生無夢多得微防久之入天臺山眞宗召對問以長久之策無夢曰臣野人也山中嘗誦老子周易而已不知其他除著作佐郎固辭還山賜金帛處士號並不受【見髙道傳】

了齋陳忠肅公瓘嘗著書二十餘篇曰昭語其序略云玉淸昭應宮使王曾請校三館道經上因言其書不如老氏五千言淸靜而簡約張知白曰陛下畱意於此乃治國無爲之術【見了齋集】

田諫議錫尺木贊序曰龍之興也階於木也君之起也人爲階也抑有無位之聖韜之賢以名迹相參以材能相濟如丘明之才乃仲尼之尺木乎故能發揮春秋以垂聲教也尹喜之賢乃老聃之尺木乎故能詢謀道徳以貽後世也【見咸平集】

陳忠肅公曰老子言天下神器不可爲也爲者敗之又言治大國若烹小鮮夫烹魚者無所事於煩之也制水火之齊以熟之而已舜無爲而治其不以此歟又曰武帝黜黃老而用儒術未嘗不本於仁義而觀其實效則不異於始皇者防希當此之時天下不一日而無事思慕文景不可復得然則黃老亦何負於天下哉又曰疏廣謂受曰知足不辱知止不殆宦成名立而不去懼有後悔於是父子相隨移病而歸當時賢之後世追誦然其知止之意發於老氏【見了齋集】

歐陽文忠公修曰前後之相隨長短之相形推而廣之萬物之理皆然也然老子爲書其言𨿽若虛無而於治人之術至矣又曰道家者流本淸虛去健羨泊然自守故曰我無爲而民自化我好靜而民自正𨿽聖人南面之治不可易也【見本集】

延平先生羅從彥仲素曰老子之書孔子未嘗譽亦未嘗毀蓋以謂譽之則後世之士溺其和光同塵之說而流入於不羈毀之則淸靜爲天下正之論其可毀乎旣不譽又不毀其可不略言故止謂竊比於我老彭【見羅先生語錄】

或問山楊文靖公時曰者謂老彭乃老氏與彭籛非謂彭之壽而謂之老彭也然老氏之書果述而不作信而好古乎答曰老氏以自然爲宗謂之不作可也【見山集】山曰私意去盡然後可以應世老子曰公乃王【見語錄】滎陽呂公希哲嘗大書治人事天莫若嗇於前坐壁上云修養家以此爲養生要術然事事保謹常令有餘持身保家安之道不越於此不止養生也【呂氏雜錄】

東坡蘇文忠公軾奉詔撰上淸儲祥宮碑云臣謹按道家者流本出於黃帝老子其道以淸靜無爲爲宗以虛明應物爲用以慈儉不爭爲行合於易何思何慮論語仁者靜壽之說自秦漢以來始用方士言乃有飛仙變化之術黃庭大洞之法太上天眞木公金母之號天皇太乙紫微北極之祀下至於丹藥奇技符籙小數皆歸於道家嘗竊論之黃帝老子之道本也方士之言末也又蓋公堂記云曹參爲齊相聞膠西蓋公善治黃老言使人請之用其言而齊大治其後以其所以治齊者治天下天下至今稱賢焉吾爲膠西守知公之爲人也求其墳墓子孫而不可得慨然懷之師其言想見其爲人夫曹參爲漢宗臣而蓋公爲之師可謂盛矣而史不記其所終豈非古之至人得道而不死者歟【見本集】蘇子由自題老子解後云予年四十有二謫居筠州筠𨿽小州而多古禪剎四方遊僧聚焉有道全者往黃蘗山南公之孫也行髙而心通喜從予遊嘗與予談道予告之曰子所談者予於儒書已得之矣全曰此佛法也儒者何自得之予曰不然予忝聞道儒者之所無何苦彊以誣之顧誠有之而世莫知耳儒佛之不相通如胡漢之不相諳也子亦何由而知之全曰試爲我言其略予曰孔子之孫子思子思之書曰中庸中庸之言曰喜怒哀樂未發謂之中發而皆中節謂之和中也者天下之大本和也者天下之達道也致中和天地位焉萬物育焉此非佛法而何顧所從言之異耳全曰何以言之予曰六祖有言不思善不思惡方是時也孰是汝本來面目自六祖以來人以此言悟入者太半矣所謂不思善不思惡則喜怒哀樂之未發也蓋中者佛性之異名而和者六度萬行之總目也致中極和而天地萬物生於其間此非佛法何以當之全驚喜曰吾初不知也今而後始知儒佛一法也予笑曰不然天下固無二道而所以治人則異君臣父子之間非禮法則亂知禮法而不知道則世之俗儒不足貴也居山林木食澗飲而心存至道𨿽爲人天師可也而以之治世則亂古之聖人中心行道而不毀法而後可耳全作禮曰此至論也是時予方解老子每出一章輒以示全全輒嘆曰皆佛說也予居筠五年而北歸全不久亦化去逮今二十餘年也凡老子解亦時有所刋定未有不與佛法合者時人無可與語思復見全而示之故書之老子之末大觀二年十二月十日子由題又曰予防南遷海康與子瞻兄邂逅於藤州相從十餘日語及平生舊學子瞻謂予子所作詩傳春秋傳古史三書皆古人所未至惟解老子差若不及予至海康閒居無事凡所爲書多所更定乃再錄老子書以寄子瞻自是防恩歸北子瞻至毗陵得疾不起逮今十餘年竟不知此書於子瞻爲可否也政和元年冬得侄邁等所編先公手澤其一曰昨日子由寄老子新解讀之不盡捲廢捲而嘆使戰國有此書則無商鞅韓非使漢初有此書則孔老爲一使晉宋間有此書則佛老不爲二不意老年見此奇特然後知此書當子瞻意然予自居潁川十年之間於此四書復多所刪攺以爲聖人之言非一讀所能了故每有所得不敢以前說爲定今日以益老自以爲足矣欲復質之子瞻而不可得言及於此涕泗而已十二月十一子由再題眉山蘇籀潁濱文定公之孫也記其遺言曰公爲籀講老子數篇曰髙於孟子二三等矣又曰言至道無如五千文又曰公老年作詩云近存八十一章注從道老聃門下人蓋老而所造益妙錄錄者莫測矣【見遺言】

呂吉甫作道徳經傳成以元丰元年表進於朝曰臣恵卿言臣聞庖丁奏刀得養生於文恵輪扁釋鑿議讀書於齊桓志之不分道或有在臣誠惶誠懼頓首頓首臣竊以大制散於智慧之僞含生失其性情之初爰有眞人起明至教獨推原於道徳蓋祖述於典墳是以雞犬相聞莊周指謂神農而上谷神不死列子稱爲黃帝之書究其微言中有妙物惟恍惟惚視聽莫得以見聞不古不今迎隨孰知其首尾失之其出彌遠至寶祕於荊山而莫知悟之不召自來珠索之象罔而可得軒轅華胥之國唐堯姑射之山皆極至遊遂臻泰定此書之指其詣不殊曹防師於蓋公而相齊國孝文傳之河上而爲漢宗僅得淺膚猶防康阜夫惟俗學不識道眞徒見其文有異詩書之迹莫知其指乃是皇王之宗故聞不尙賢則謂遺之野而不收不貴貨則謂棄諸地而不用謂絕學則無憂等於禽犢謂絕聖則無法等於鴻荒不知靈府之間有若淸眸之上𨿽畱金屑亦翳神光故令善惡之兩遺而極沖虛之一致玆難情度冝使智迷遂以允聖之信言列於百家之珍說發玆微學宜屬至神伏惟皇帝陛下以髙眞之質而出應君師以妙本之餘而形爲事業蠱飭而庶政交舉革當而四方已孚方將齊心服形而捐治物養已之累深根固蒂以長生久視之門同天下於華胥見神人於姑射深造其極適丁斯時臣性維顓防生足憂患每思朝徹以解天弢泛觀以考其散殊又損而期於吻合維日不足歷年於玆晚於斯文忽若有得卽動而靜物蕓蕓而歸根由濁以淸中而見曉遂以其意達之於辭𨿽云自安未知其可竊謂至人之靜鑑實爲學者之元敢用冒聞以占中否龍隨章防固難知其上天馬以智專因可取於辧道倘有一言之補敢辭萬死之誅所著老子道徳經傳凡計四冊謹奉表投進以聞臣恵卿誠惶誠懼頓首頓首謹言元丰元年正月日資政殿學士通議大夫定州路安撫使馬步軍都總管兼知定州軍州事及管內勸農使上輕車都尉東平縣開國伯食邑八百戶臣呂恵卿上表【按李彥平先生遺書云呂吉甫讀莊子至參萬歲而一成純遂大悟性命之理故其老莊二解獨冠諸家】

陸陶山農師曰自秦以來性命之學不講於世而道徳之裂久矣世之學者不幸蔽於不該不徧一曲之書而日汨於傳注之卑以自失其性命之情不復知天地之大醇古人之大體也予深悲之以爲道徳者關尹之所以誠心而問老子之所以誠意而言精微之義要妙之理多有之而可以啟學之蔽使之復性命之情不幸亂於傳注之卑千有餘年尙昧故爲作傳以發其旣昧之意𨿽然聖人之在下多矣其著書以道徳之意非獨老子也蓋約而爲老子詳而爲列子又其詳爲莊子故予之解述列莊之詳合而論之庶防不失道徳之意【見經注】眉山唐庚子西曰世疑老子西遊以謂有慈有儉有不爲天下先持是道以遊於世何所不容而猶有所去就邪是大不然惟其無往而不容則𨿽蠻貊之行矣此所以爲老氏【見眉山集】

淮海秦觀曰班固贊司馬遷以爲是非頗謬於聖人論大道則先黃老而後六經孰謂遷之髙才博洽而至於是乎以臣觀之不然彼實有見而發耳孟子曰仁者人也合而言之道也揚子亦曰道以導之徳以得之仁以人之義以宜之禮以體之天也合則渾離則散蓋道徳者仁義禮之大全而仁義者道徳之一偏黃老之學貴合而賤離故以道爲本六經之教於渾者略於防者詳故以仁義禮爲用遷之論大道也先黃老而後六經豈非有見於此而發哉又曰史稱崔浩自比張良謂稽古過之以臣觀之浩曾不及荀賈何敢望子房乎夫以其精治身以緒餘治天下功成事遂奉身而退道家之流也觀天文察時變以輔人事明於末而不知本陰陽家之流也子房始遊下邳受書於圯上老人終曰願棄人間事從赤松遊則其術蓋出於道家也浩精於術數之學其言熒惑之入秦彗星之滅晉與夫兔出後宮姚興獻女之事尢異及黜莊老乃以爲矯誣之言則其術蓋出於陰陽而已此其所以不同也【見淮海集】

鼂文元公迥曰古今名賢多好讀老莊之書以其無爲無事之中有至美至樂之理也又曰老子曰五色令人目盲五音令人耳聾五味令人口爽𨿽聖人矯激太過而善利之心極於深切人能不耽耳目之娛不縱口腹之美勿問有得決定無失【並見昭徳新編】

又曰老子曰知常曰明處世之人止知晝夜是常而人如故出世之人以生死爲晝夜又知生死是常而性如故是以明心坦然視生死而無怖【見耄智余書】

盱江李泰伯曰韓退之有言老者曰孔子吾師之弟子也佛者曰孔子吾師之弟子也爲孔子者習聞其說樂其誕而自小也亦曰吾師亦嘗云爾佛之說吾不能詳曾子問老子列傳則有問禮之事史未足盡信禮記經之屬也亦有妄乎【見退居稿】

嵩山景迂生鼂說之曰伏羲文王周公贊易之後惟老氏得易之變通屈伸知柔而貴虛務應而不得殷勤以立言幸乎此書之存也又曰王弼注老子道徳經二篇眞得老子之學歟蓋嚴君平指歸之流也其言仁義與禮不能自用必待道以用之天地萬物各得其一豈特有功於老子哉凡百學者蓋不可不知乎此也又曰弼知佳兵者不祥之器至於戰勝以喪禮處之非老子之言乃不知常善救人故無棄人常善救物故無棄物獨得諸河上公而古本無有也賴傅奕能辧之爾【見本集】碧虛子陳景元師事張鴻蒙嘗著道徳經藏室纂防篇蓋采摭古諸家注疏之精防而參以師傳之祕集而成書熙寧中因召見進呈禦筆獎諭又有所注南華經章句音義凡二十餘卷今並入藏【見碧虛子傳並纂防篇序道藏目錄】溪堂謝壽亭記曰孔子所謂仁者壽老子所謂死而不亡者壽釋氏所謂無量壽三聖人者其言𨿽異其意則同蓋仁者盡性盡性則死而不亡死而不亡則其壽豈有量哉彼徒見發毛爪齒歸於地涕唾津液歸於水暖气歸火動轉歸風而以爲其人眞死矣然不知湛然常存未嘗死也【見溪堂集】

道鄕鄒忠公浩曰牝之門取諸吾身則鼻也鼻者息之所由以出入綿綿若存用之不勤則其息深矣孫叔敖鼻間栩栩然是已莊子曰眞人之息以踵眾人之息以防屈服者其嗌言若哇其嗜欲深者其天機淺素問曰非出入則無以生長壯老已非升降則無以生長化收藏升降出入無器不有四者之有而貴常守知此然後知谷神之所以不死又曰虛其心則腹自實弱其志則骨自彊【並見道鄕集】

邵伯溫曰康節先公以老子爲知易之體以孟子爲知易之用論文中子謂佛爲西方之聖人不以爲過【見卲氏聞見錄】

西塘鄭俠曰俠聞之老子曰知足不辱知止不殆易曰亢之爲言也知進而不知退知存而不知亡知得而不知喪知進退存亡而不失其正者其惟聖人乎然則進退存亡得喪之理其不一致乎何其知退知亡知足知止之難而聖人丁寧贊嘆之深乎曰是皆一也進退有道則進不易而退不難存亡有道則存不喜而亡不憂進退存亡一歸於道時止則止時行則行孰不一致哉又曰上士聞道勤而行之中士聞道若存若亡下士聞道大笑之不笑不足以爲道又曰惟道大故似不肖若肖久矣其細也夫肖也者以所養者小故也俗之所養無非小是以大者爲不肖是皆未足與語夫道又曰道大而物小人之營營而卒乎小者累於物也元者善之長而至於大之謂也至而不知其爲大則同於道而與世俗不相似故天下皆謂我道大似不肖蓋眾方察察發較而錐競我獨悶悶以天下爲不足爲者宜乎其不相似故能成其大大而有之其去世俗不能以寸矣故卒之不肖下士聞之笑而後庶防夫道不笑則不足以爲道也又曰水善利萬物又不爭處眾人之所惡故防於道然則汨之隨變則臭腐濁穢不可以濯足亦其自取不防於惡乎思復性者以是爲鑑知夫淸且明者自我性而濁且亂者亦自我之有以來之也去其汨且惑者而淸明在躬然後揚波淈泥與之偕而莫吾能化也以其莫吾能化彼將寖寖以明潔而莫之知予力焉又曰水之性淸以其出於土也而土汨之是以如是其濁也徐而淸之可以鑑毛髮人之識明以其出於物也而物惑之是以如是其亂也徐而明之可以燭日月夫向也淸汨之則濁濁而徐之復淸向也明惑之則亂亂而徐之復明也是濁且亂者常自外加我而淸且明者在我而已經曰天地相合以降甘露人莫之令而自均夫雨露之在天地細故也而猶平均如是況於人之靈識乎又曰三代而上無有孔孟老莊釋氏之教遇帝而帝遇王而王而衰周以降乃有三氏之教其實憂世之溺而致所以濟之者云耳又嘗自作大慶居士序曰居士本儒學以孔氏爲宗得老氏之說以明【並見西塘集】

葉夢得曰刪書斷自堯舜而易獨及伏羲神農黃帝然後知堯而上蓋有其人六經存而不論嘗試防之以心則其說曰易無思也無爲也寂然不動感而遂通天下之故非天下之至神孰能與於此然後知伏羲神農黃帝至於堯舜世而相傳者皆不出乎易退而質諸老氏則與易異者無防又曰論語記竊比於我老彭後孔子者孟子孟子之於儒蓋秋毫不以少亂也其拒楊墨排儀秦過於桀紂終不及老氏乃其言盡心知性以至於命則老氏之所深致意也然後知老氏之書孔孟所未嘗廢又曰老氏之書其與孔子異者皆矯世之辭而所同者皆合於易後老氏數百年復有佛氏者出其辭益荒遠深妙而要其至到與老氏殆相爲表裏【並見經注】葉夢得曰老氏論气欲專气致柔如嬰兒孟子論气以至大至剛直養而無害充塞乎天地之間二者正相反從老氏則廢孟子從孟子則廢老氏以吾觀之二說正不相反人气散之則與物敵而剛專之則反於已而柔剛不可以勝剛勝剛者必以柔則專气者乃所以爲直也直養而無害於外則不惟持其志毋暴其气當如曾子之守約約之至積而反於防則直養者乃所以爲柔也蓋知道之至者本自無二【見石林巖下放言】

董思靖云老子之道以淸淨無爲自然爲宗以虛明應物不滯爲用以慈儉謙下不爭爲行以無欲無事不先天以開人爲治其於治身治人也至矣如用之則太古之治可復也以其所值之時俗尙文勝淳朴之風無復存者而老子抱純素之道與時偕極必待感而後應故不得位以推是於天下蓋知夫時數之有所忤也然終不能恝然道之無傳是以有教無而且睠睠於西方之異俗則其憫當時慮後世之心何如哉猶幸斯文不墜故西關伺駕東魯見龍而書與言之尙存也河上丈人黃石公樂臣公蓋公之徒蓋能究其防而體之斂厥用於一身則在我之天下已羲皇矣及其道之有所授則孝文以之爲君子房以之佐漢曹參以之相齊果能通一脈於苛秦之後吁亦一驗也然使又有進於是如其人羲皇之則羲皇矣或者見是書詞意含洪寬大而不知致察於虛極靜篤之時存乎體之至嚴至密者以爲庶政庶事之本乃徒務爲悶悶若昏之量而習獘反墮於優遊姑息遂有淸虛不及用之譏故不經而子視之嗚呼惜哉或謂防言隱訣多寓其間以故首章有無在二丹神气水火也虛心實腹則鏈鉛之防用兵善戰則采鉛之方衝字從水從中乃諭气中眞一之水三十輻共一轂爲取五藏各有六气之象及準一月火符之數如斯等義今皆略之何則性由自悟術假師使其果寓防防亦必已成之士口授纖悉然後無惑區區紙上烏足明哉況是經標道徳之宗暢無爲之防髙超象外妙入環中遽容以他說小數雜之乎白樂天云元皇帝五千言不言藥不言仙不言白日升靑天亦論也

邵若愚號本來子紹興中作老子解序其首曰據史記老子爲守藏室之史周衰遂去關令尹喜曰子將隱矣彊爲我著書於是著書上下篇言道徳之意五千餘言而去莫知其所終緣史有上下篇目之文後人因之上卷說道下卷說徳今以理考道徳混說無分上下此流俗之言今除去又不知何人不審正文前後本意分爲八十一章惟務其華圖像陽數此皆戲論無益於人今亦除去此書箋注者多𨿽能於理則不中𨿽辯於事則無法只如注牝爲口鼻是不中理也死之後爲涅盤是不中事也如是胸懷臆注語言散失者不欲備舉由其未至於道也孔子志於道緣道無形故據於徳以徳爲基本本立而道生以其漸也豈可殢徳而不進道此所謂過其門而不入其室也又多以術爲道者認穢汁爲精以鈍濁爲朴遲速爲性拱手不動爲無爲不食滋味爲恬淡儻來適去爲自然休妻獨寢爲淸靜如此之徒不可與言至道如抱朴子第八卷

云五千文𨿽出老子然皆泛論較略耳其中了不肯首尾全舉其事有何按據者也蓋其人多言房中黃白之術執有爲爲事將好利淫心測度無爲之道是故不知首尾又況不及此子者乎又直以輕舉者爲上士修道徳者其次夫舉身隱形變化物象在禁爲妖孔子不語怪力亂神以其無益也老子所著長生久視務在進道而不專取且神仙之人居止三山不離於地跨鸞朝帝亦不離天居天地之間兀兀然壽千萬歲暫時易短爲長報盡還復於死若不進道何異大椿耳此非論說是非恐殢神仙之術不進於道也

嚴谷山人江袤曰夫道窅然難言哉謂之道者蓋假以名道而實非道也五經之所言言其略老聃列禦冦莊周之所言言其詳詳略𨿽殊皆有以明道之本【問道】又曰或問老子著書有道徳篇當時所述歟後人詮次歟余曰此不得而知也余防於藏書家見古文老子其言與今所傳大同而小異考其義一也惟次序先後與今篇章不倫亦頗疑後人析之也曰道無所不該而五千文所紀者可道之道耳又離而爲徳恐無是義余曰道徳實同而名異曰道曰徳亦何所不可也曰惡有是言哉吾嘗讀五經諸子凡言道徳皆有小大後先之辧不可槪舉可考而知也余曰莊周言一曲之士判天地之美析萬物之理本於道徳之不一重嘆後之學者爲不幸子亦欲蹈之乎曰願聞其防曰聞之無乎不在之謂道自其所得之謂徳道者人之所共由徳者人之所自得也試以水爲諭夫湖海之涵浸與防堂之所畜固不同也其爲水有異乎江河之傾注與溝澮之湍激固不同也其爲水有異乎水猶道也無乎不之而湖海防堂江河溝澮自其所得如是也謂之實同名異詎不信然學者之於道防之以心視之以神斟酌飽滿使自足則徳成而有立進徳者至於徳兼於道則同於初矣由是觀之道非有餘於徳也道散而徳彰徳非不足於道也徳成而道隱故聖人則備道全美君子則明道全徳玆所以爲異也曰道妙無形徳審有所睹乎曰道無方體徳有成虧有成虧者昭昭於心目之間豈無所睹邪合乎道則無徳之可名別於徳則有名之可辧故曰道無常名徳有定體老子之出當道術之變其立言皆以明至當之歸言𨿽不一如首有尾稽其至也何彼此之辧【問徳】又曰生於心者不窮是以命於身者無已死而復生生而復死始終之端如循環無窮老氏言出生入死生之徒十有三死之徒十有三動之死地十有三三三而九自十言之則出乎生死者一而已一者謂何意復命之人乎士之志於道者能修身以俟之直而推之曲而任之庶防乎可以語此【問命】又曰或問老聃列禦冦莊周孟軻皆古之得道者也其立言各欲取信後世何自相詆忤如此聃曰吾有大患爲吾有身禦冦曰內觀者取信於身周曰吾身非吾有軻則曰萬物皆備於我反身而誠樂莫大焉或厭其身之爲患而非其有或貴其身之皆備而取之足豈不詆忤邪余曰子未之思也子得其言而未得其所以言且四肢百骸五臟六腑該而存焉者謂之身視聽言貌思性所有也亦謂之身身之名則一而所以爲身者殊有所謂體有所謂性老聃莊周蓋卽體而言之者禦冦孟軻蓋卽性而言之者卽體言之則四肢百骸五臟六腑有之則有患無之則無患故不可使之有也而所謂無者非亡失而身之謂凡動作語嘿不見而已卽性言之則視聽言貌思一理所該萬物皆備苟內觀焉可以取足髙之於天卑之於地俯仰洞鑑孰有不備於我者乎孰有不足於身者乎以是言之老聃莊周之言身不得不使之無列禦冦孟軻之言身不得不使之觀【問身】又曰或問何者爲息余曰循陰陽以左右隨子午以消長者是也其運如未嘗止之輪其旋如不可盡之環與元气交通晝夜不息老子列禦冦所謂沖气者也子知所以守息則知所以養气知所以養气則知所以入道知所以入道則抱一禪定固無殊致也老子曰綿綿若存用之不勤子歸而求之斯有得也【問息】又曰莊周言養形之士吹呴呼吸此特其淺淺者爾形神俱妙蓋本於襲气毋老子曰牝之門是爲天地根不死之道本於是乎【問气】又曰孔子曰毋意毋我老子曰及吾無身吾有何患瞿曇曰無眼耳鼻舌身意人之有生形色外具心意內知必使之無者何哉蓋無者萬善之所歸萬法之所宗人能外息諸緣心於無則與道俱矣其歸一致若所謂坐忘息气面壁果殊途哉袤字仲長三衢人嚴谷山人則其自號也養素丘園以經術教諸生紹興間大臣薦於朝召對竟力辭還裏士論髙之【並見嚴谷集】

光廟在潛邸程文簡公大昌時爲宮僚嘗索其所著易老通言大昌以札子繳納其略曰夫老子之可重者何也秉執樞要而能以道禦物是其長也貴無賤有而防言世故者亦非其或短於此也故師老子而得者爲漢文帝蓋其爲治大抵淸心寡欲而淵默朴厚以涵養天下其非不事事之謂也則漢以大治而基業綿固者得其要用其長故也至於西晉則聞其言常以無爲爲治本而不知無爲者如何其無爲也意謂解縱法度拱手無營可以坐治無何紀綱大壞而天下因以大亂故王通論之曰淸虛長而晉室亂非老子之罪也蓋不得其要而昧其所長也區區之意深望殿下采其秉要之理而以西漢爲法鑑其談治之略而以西晉不事事爲戒則老子之精言妙道皆在殿下運用之中矣又嘗著潛藩盛徳錄內一篇曰某舊得侍談凡及大道常取易系道器與孔子下學上達之語而參言蓋道器學達可從上下立爲形容正如燒火薪能生焰是上形之道必資下形之器學乎下可以達乎上是薪𨿽粗實而其英華能炎能上者也六經論孟說器多而說道少是蓄薪以求生焰者也老莊之書說無多於說有是謂六經說薪已多不必贅言者也儒者之於求道自有六經宜若無借於老莊矣然老莊之書言防趣深助發道祕尢爲精要苟能博取當大有補特不可如晉人談虛直謂棄捐禮樂刑政而天下可以自治焉耳天下嘗有無薪而能自起火焰者邪又曰今道士修老子教者捨道本不言而及方藥祈禳等事其訛失本意又益太遠惟唐人白居易詩語能明其曰何況元皇帝道徳五千言不言藥不言仙不言白日升靑天元皇帝卽老子也道家以老子爲教祖而八十一章自淸淨寡欲之外別無一語他及如何鑿空妄云有藥有仙及祈禳勝厭等事邪恭防聖諭以某言爲是且明誦白詩上語全文益深嘉居易之談老子能得要妙也【並見本集】

永嘉鄭伯熊景望曰蓋公治黃老曹相國參用於齊而稱治儒家多訾黃老言何哉吾嘗杜門終日默坐謹動作薄滋味而心和气平百病不侵節以備其無推以散其有不妄求不過憂而老者穉者安於恬淡嘗意此理推之天下有餘地何獨數百里之齊孔孟之術豈有外是者而訾黃老言何哉蓋今道家所談淸淨者捨此而趨誕也【見鄭先生戇語】

薛蕙君采作老子集解成髙叔嗣序之曰亳老子所產也初老子著書言天道虛自漢以下莫能遡其本防咸窺見一偏說繇此起故其書日離州人薛考功先生始覃思大道之原究意天人之一折衷羣言合於矩度老子之道則燦然大明書成嘉靖九年歲在庚寅之次序曰大道之歸一致而百慮聖人之防同情而異言昔仲尼之門防言天道是以後世無得聞焉然周易乾爻配象六龍始於勿用終於窮亢不以吉凶告人用九見羣龍無首則吉而仲尼贊之曰用九天徳不可爲首也乾元用九乃見天則蓋剛而能柔天之道也此與老子何異故稱吾見老子其猶龍乎夫學者獨患不知天人之一不知天人之一則其議聖人者陋矣自古言仁義禮樂有過於老子者乎然而非不知天也言陰陽剛柔有過於孔子者乎然而非不知人也顧聖人示人有不同其所言者學者之所信也所不言者學者之所疑也故世之學老子者則絀儒學儒學亦絀老子夫知人而不知天者近乎愚知天而不知人者近乎誣柰何以此議聖人也或曰老子養生之書夫聖人之道內之以養其身則壽而康外之以理乎物則順而治聖王之事同條共貫豈有他哉作者旣皆已沒景響僕絕所謂其人與骨皆已朽者神而明之存乎其人薛氏老子集解二卷藏於家予錄其副焉又曰考功薛先生旣屏居亳一紀致崇於學庚寅始注老子號曰集解余爲序其書刋之甚著先生意未覃盡時復損益丁酉乃成視予讀之義加精防要以至道協於大中繇漢以來言老子者蓋至是決矣顧世莫有與知老子者又孰以知先生之注序曰始余少讀老子謂猶皇帝王伯之降所言殆上皇事爾朴而不華後世弗能用也誠竊之亦足寡營而致治壯益讀之則見與聖人之道亡抵牾可施於世特其辭所出抑揚已甚驟不能通愚者欲信之助以靈異繇是遂爲儒家所詘置爲養生之書其徒守之至言湮晦要之古之聖人所學咸修已治人之事或得有淺深見有純駁爾柰何絕去使世諱言之老子之書殆於息矣餘懷此意未有以明其後仕都質之今祭酒武城王純父先生孔老所以異柰何純父答之聃與尼父意同而言異彼生於周末睹文之盛也疾欲還之古故激言之激則不能無過中已試言之仲尼曰人而不仁如禮何禮云禮云玉帛云乎哉禮與其奢也寧儉而聃則曰禮者忠信之薄而亂之首也故激如此去仲尼之辭遠矣故尼父之書誦法萬世而聃卒廢而爲它也余藏其牘他日仕山西復質之今京尹曹徳芳先生其言聖人之言道也猶人之名天也中國謂之天矣彼匈奴則謂之撐犂豈有二哉特其辭異耳天固不自知而人彊名之又爭辧之故學者誠求至於道凡支言可忘也達哉言乎蓋二先生皆深於老子者今以觀考功之注尢信易大傳曰天下同歸而殊塗一致而百慮學者習而常聞如不見其同與一獨以其異也遽詆訶之蓋讀其篇未訖往往已驚豈但老子邪嗚呼難言矣百世倘有其人固自知之餘何暇置譽毀哉記二先生之語篇首復作序

李宏甫刻子由解於金陵題其後曰食之於飽一也南人食稻而甘北人食黍而甘此一南一北者未始相羨也然使兩者易地而食焉則又未始相棄也道之於孔老猶稻黍之於南北也足乎此者𨿽無羨於彼而顧可棄之哉何也至飽者各足而眞饑者無擇也蓋嘗北學而食於主人之家矣其初蓋不知其美也天寒大雨雪三日絕糧七日饑凍困踣望主人而向往焉主人憐我炊黍餉我信口大嚼未暇辧也撤案而後問曰豈稻粱也歟奚其有此美也主人笑曰此黍稷也與稻粱埒且今之黍稷也非有異於向之黍稷者也惟甚饑故甚美惟甚美故甚飽子今以往更不作稻粱想亦不作黍稷想矣予聞之慨然而嘆使予之於道若今者之望食則孔老暇擇乎自此發憤學道窮日夜不寢不食而時獲子由老子解於焦弱矦氏解老子者眾矣而子由最髙子由之引中庸曰喜怒哀樂之未發謂之中夫未發之中萬物之奧宋自明道以後遞相傳授每令門弟子看其气象爲何如者也子由乃獨得微言於殘篇斷簡之中宜其善發老子之蘊使五千餘言爛然如皎日學者斷斷乎不可一日去手也解成示道全當道全意寄子瞻又當子瞻意今去子由五百餘年不意復見此奇特嗟夫亦惟眞饑而後能得之也萬曆二年冬十二月二十日宏甫題

李宏甫先生旣刻子由老子解逾年復自著解老二卷序曰嘗讀韓非解老未始不爲非惜也以非之才而卒見殺於秦安在其爲善解老也是豈無爲之謂哉夫彼以柔弱而此以堅彊此勇於敢而彼勇於不敢已方圓冰炭若矣而謂道徳申韓宗祖可歟蘇子瞻求而不得乃彊爲之說曰老子之學重於無爲而輕於治天下國家是以仁不足愛而禮不足敬韓非氏得其所以輕天下之術遂至忍刻薄而無疑嗚呼審若是則不可以治天下國家者也老子之學果如是夫老子者非能治之而不治乃不治以治之者也故善愛其身者不治身善愛天下者不治天下凡古聖王所謂仁義禮樂者皆非所以治之也而況一切刑名法術歟故其著書專言道徳而不言仁義以仁𨿽無爲而不免有爲義則爲之而有以爲又甚矣是故其爲道也以虛爲常以因爲綱以善下不爭爲百谷之王以好戰爲樂殺人以用兵爲不得已以勝爲不美以退爲進以敗爲功以福爲禍以得爲失以無知爲知以無欲爲欲以無名爲名孰謂無爲不足以治天下乎世固未知無爲之有益也然則韓氏曷爲愛之曰順而達者帝王之政也逆而能忍者黃老之術也順而達則以不忍之心行不忍之政是故順事恕施而後四達不禦其效非可以旦夕責也逆而能忍者不見可欲是也是故無政不達而亦無心可推無民不安而亦無賢可尙如是而已矣此至易至之道而一切急功利者之所尙也而一切功利者欲效之而不得是故不忍於無欲而忍於好殺不忍以已而忍以人不忍於忍而忍於不忍學者不察遂疑其原從而曰道徳之禍其後爲申韓也如此夫道徳之後爲申韓固矣獨不曰仁義之後其禍爲弒乎古今學術亦多矣一再傳而遂失之其害不可勝言者豈少哉獨老子乎由此觀之則謂申韓原道徳之意亦奚不可予性剛使气患在堅彊而不能自克也喜讀韓非之書又不敢再以道徳之流生禍也而非以道徳故故深有味於道徳而爲之解並序其所以語道徳者以自省焉先生名載防溫陵人仕至姚安太守請老歸

老子翼卷三

老子翼考異

古書傳世爲人所竄易者多矣而老子尢甚開元注明言我獨異於人而貴求食於母先無求於兩字予所加也則後人之妄增而不及自道者可勝言哉史遷言著書五千餘言亦其大率耳妄者至盡削語助之詞以就五千之數是史遷一言爲此書禍也薛君采氏作老子集解別爲考異一篇附焉顧其所見裁十數本耳余睹卷軸旣多異同滋甚其爲余所安者已載正經而悉以其餘系之卷末仍名曰考異俟世之好古者參焉弱侯題

第二章

斯惡已【蘇已作矣】皆知善之爲善【皆上一有天下字】故有無相生【龍興碑無故字傅奕古本相上並有之字】萬物作焉而不辭【碑本作作而不爲始】功成而不居【古本作功成不處】夫惟不居【古本作不處】

第三章

使心不亂【古本作使民心】是以聖人之治【古本治下有也一無之治】使夫知者不敢爲也【一無敢字古本無也字】則無不治【古本作無不爲矣彭耜本無不治矣】

第四章

衝【古本作盅】或不盈【陸本作不滿開元本蘇本或下有似】紛【碑本作忿】淵兮【河上陸兮作乎】湛兮似或存【碑本無兮或作常一或作若】吾不知其誰之子【陳碧虛司馬本無之】

第五章

不屈【河上陸作不詘】多言【碑本作多聞】

第六章

天地根【古本列子並作天地之根】

第七章

天長地久【碑本作天地長久】天地所以能長且久【黃茂材地下有之碑本無且】故能長生【碑本作長久】非以其無私耶【河上陸作以其無私古本非作不】

第八章

而不爭【碧虛司馬曹而作又】處眾人之所惡【古本處作居】故防於道【葉本下有矣】善仁【古本作善人】故無尢【一下有矣】

第九章

持【司馬作恃】揣而銳之【古本作防而棁之王弼亦作棁】長保【碑本作長寶】滿堂【古本作滿室】驕【司馬作防】功成名遂身退【碑本作名成功遂身退王弼作功遂身退又名作事】

第十章

抱【古本作袌】無離乎【一無乎下同】能嬰兒乎【一能下有如】生之畜之【一無此四字】

第十一章

埏【司馬碧虛作挻】

第十三章

何謂寵辱若驚【一無若驚】寵爲下【碧虛作寵爲上辱爲下】吾所以有大患者【一無者】及吾無身【古本作苟吾無身】吾有何患【古本下有乎】故貴以身爲天下者可以寄天下愛以身爲天下者可以托天下【古本作貴以身爲天下者則可以托天下矣愛以身爲天下者則可以寄天下矣開元本則作若無二矣一寄托下並有於】

第十四章

此三者【一無此】故混而爲一【蘇故下有復古本一下有者】上下【古本作上之下之】防防兮【一無兮】無物之象【蘇作無象之象】是謂惚怳【碑本無四字古本作芴】執古之道【古本道下有可】

第十五章

豫猶【一下並有兮】客【碑本作容】釋【碑本作汋】惇兮其若朴【碑作混若朴】曠兮其若谷【碑無兮其】渾兮其若濁【碑本混若濁】靜【古本上有澄】徐淸徐生【古本二徐上有而】安以久【卲本安作谷】故能敝不新成【古本是以能敝而不成碑本李榮本作能敝復成】

第十六章

觀其復【王弼本無其】靜曰復命【王弼本作是謂復命】蕓蕓【莊子作云云】各歸其根【各下一有復】公乃王王乃天【碑本作公能生生能天】沒身不殆【葉本無此】

第十七章

不知有之【一作下知有之】親之譽之【王弼作親而譽之】其次侮之【彭本無其次陳作其次畏而侮之】信不足有不信【王弼有二焉】猶兮其貴言【王弼作悠兮一無兮碑本作其猶貴言】事遂【一作名遂】皆曰【司馬無皆陳蘇曹程黃曰作謂】

第十八章

廢出【古本下並有焉】孝慈【一作孝子】忠臣【古本作貞臣】

第十九章

此三者以爲文不足【程無此古本以爲文而未足也】

第二十章

善【古本作美】荒兮其未央哉【碑本作莽其未央古本無哉】如享【古本作若享】如春登臺【古如作若一春在登下】怕兮【古本作碑本作我未兆】乘乘兮【古本作儡儡】沌沌【碑作純純】昭昭察察【古作皆昭昭皆察察】悶悶【古作閔閔】忽若晦寂若無所止【晦一作海一作忽兮其若晦飄兮似無所止一作澹兮其若海飂兮若無止一作飄兮其若海飂兮若無所止】異於人【古本上有欲】貴食毋【開元本作求食於毋】

第二十一章

怳惚【古本並作芴】惚兮怳兮其中有象【一其字上無兮字一無其字句末有兮字下同】其精甚眞【碑本無此】

第二十二章

直【古本碑本並作正】豈虛言哉【古本言下有也】

第二十三章

故飄風不終朝【一無故終古本作崇下同】孰爲此者天地【古本地下有也】徳者同於徳失者同於失【古本作從事於徳者徳者同於徳從事於失者失者同於失】同於道者道亦樂得之【古本無同樂二字下同】信不足【古本足下有焉】

第二十四章

跂【王弼陸作企】其在道也【司馬曹陳蘇在並作於】物或惡之【或一作故】不處【一處下有也】

第二十五章

寥兮【陸王弼寥作寞】彊爲之名曰大【司馬程作彊名之曰大】域中有四大而王居其一焉【一作而王處一焉陳無此兩句】

第二十六章

柰何【古本作如之何】失根【古本碑本作失本諸本作失臣】

第二十七章

善行【古本行下有者下並同】善計不用籌策【古本作善數者無籌策又策作算】是以聖人常善救人故無棄人常善救物故無棄物【葉故作而傅奕云古無此獨河上有之】善人【古本人下有者下同】

第二十八章

故大制不割【古本作大制無割】

第二十九章

而爲之【古本下有者】天下神器【古本上有夫】爲者【碑本者作故下同】故物【蘇葉黃陳故並作凡】呴【陸王弼作歔一作噓古本作噤】羸【古本作銼王作挫】載【古本作培碑本作接】隳【古本作墮】是以【司馬以作故】

第三十章

大軍之後必有凶年【碑本無此】果而已【古本下有矣】取彊【古本下有焉】果而弗彊【古本上有是一作是謂】不道【古本碑本並作非道】

第三十一章

之器【一無此二字】恬淡爲上勝而不美而美之者是樂殺人也夫樂殺人者不可得志於天下矣【古本作以恬澹爲上故不美也若美必樂之樂之者是樂殺人也夫樂人之殺人者不可以得志於天下矣碑本志作意無矣字】言居上勢則以喪禮處之【一作言以防禮處之】眾多【王弼作之眾古本下有則下同】

第三十二章

朴𨿽小天下不敢臣【一無朴𨿽小古本作莫能臣也】矦王【梁武本陸本古本並作王矦】萬物將自賓【萬物一作天下】自均【古本下有焉】猶川谷【古本猶作由】之於【一作之與】江海【古本下有也】

第三十三章

知人者智【古本下有也下並同】有力【葉無有】不失其所【邵所下有止】

第三十四章

泛【陸王弼作汜】不居【碑本作不名有】愛養【一作衣被】可名於小【一作可名爲小一作可名於小矣下同】歸焉【古本作歸之】不爲主【爲一作知】以其不自大【古本其下有終】

第三十五章

執大象【古本下有者】出口【古本碑本口並作言】澹乎【古本作淡兮】

第三十六章

歙【古本作翕王弼作防】柔勝剛弱勝彊【古本勝上有之】脫【古本作侻】【一作國】

第三十七章

矦王【古本作王矦】鎭以【一作鎭之以】亦將不欲【古本亦上有夫】不欲以靜【一作無欲】

第三十八章

上徳無爲而無以爲下徳爲之而有以爲【古本作上徳無爲而無不爲下徳爲之而無以爲】仍之【王弼作扔】亂之首也愚之始也【一無二也】處其厚【古本四句並作處王弼作處其厚不居其薄處其實不居其華】

第三十九章

矦王【古本作王矦下同】天下貞【一作正】其致之一也【開元本無一也】萬物得一以生【君平本無此並下萬物無以生恐防十四字】矦王無以爲貞而貴髙將恐蹶【一作矦王無以貴髙將恐蹶】自稱【古本作自謂】此其【古本作是其】非乎【古本作非歟】數輿無輿【輿古本作譽一作車】琭【一作錄】如玉【如古本作若下同】落落【一作珞珞】

第四十一章

聞道大笑之【古本道下有而】故建言【一無故】有之【古本下有曰】【一作颣】進道若退【一在夷道若上】辱【古本作】偸【古本作婾】渝【古本作輸】

第四十二章

王公以爲稱【古本作王侯以自稱也】人之所教我亦教之【古本作人之所以教我亦我之所以教人一作人之所教亦我義教之】教父【古本作學父】

第四十三章

無有入於無間【古本淮南子並作出於無有入於無間王弼作無有入無間】吾是以知無爲之有益也【一無吾也二字】希及之【政和本下有矣】

第四十四章

是故甚愛必大費【程本無是故】

第四十五章

衝【古本作盅】屈【古本作詘】淸靜爲天下正【古本爲上有以】

第四十六章

卻走馬以糞【古本糞作播吳防淸本作以糞車】罪莫大於可欲【王弼本無此】咎莫大於欲得【韓非本古本作咎莫於欲得】故知足之足常足矣【司馬無之足又無矣】

第四十七章

不出戶知天下不窺牖見天道【古本出戶窺牖下俱有可以二字韓非作不出於戶可以知天下不窺於牖可以見天道】其出彌遠【彌古本作彌下同韓非遠下有者】不行而知【一作不行而至】

第四十八章

爲學爲道【古本下有二者】又損之【一無之】無爲而無不爲矣【古本作無爲則無不爲】故取天下者【王弼無故者二字】不足以取天下【古本作又不足以取天下矣】

第四十九章

徳善矣【一作得善一無矣下同】惵惵【古本作歙歙一下有焉】渾其心【古本作渾渾焉】孩之【陸王弼作咳】

第五十章

人之生動之死地【韓非本古本作民之生生而動動皆之死地】生生之厚【古本下有也】夫何故【古本下有也】無死地【古本下有焉】

第五十一章

夫莫之爵【一無夫一作莫之命】畜之【古本作徳畜之】亭之毒之【一作成之熟之】養之【古本作蓋之】

第五十二章

有始【古本始下有可】得其母【得一作知】襲常【葉作襲裳非】

第五十三章

而民好徑【碧虛司馬蘇林並作民甚好徑】資貨有餘【古本作貨財一作資財】盜竽【舊俱作盜誇】非道哉【一道下有也趙志堅作盜誇非道】

第五十四章

善建者【韓非無者下同】子孫祭祀不輟【彭耜本孫下有以韓非作子孫以其世世祭祀不絕】修之於身【一無於下同】乃眞【趙志堅乃作能下同】乃餘【趙作能有餘】修之於【舊俱作國下同】何以【古本作奚以】

第五十五章

含徳之厚比於赤子【古本作含徳之厚者比之於赤之也】毒虫【古本作蜂蠆】防【古本作朘陸作全】至也【碧虛蘇曹無也下同】而不嗄【一作嗌不嗄黃茂材曰古本無嗌後人以莊子之文增入之古本嗄作防防於由切气逆也】曰彊【古本作則彊】是謂【古本作謂之】不道【碑本作非道】

第五十六章

知者不言【古本言下有也】不可得而防不可得而害不可得而賤【古本上並有亦】

第五十七章

以正【古本正作政】無事【達眞本事作爲】吾何以知天下之然哉【一作吾何以知其然哉以此】民多技巧奇物滋起【古本作民多智慧邪事滋起】滋彰【古本作滋章】我無欲而民自朴【河上本此下有我無情而民自淸】

第五十八章

悶悶【古本作閔閔】醇醇【古本作偆偆】禍兮福所倚福兮禍所伏【韓非及古本作禍兮福之所倚福兮禍之所伏】人之迷也其日固久矣【韓非作人之迷也其故以久矣一作民之迷其日固久】劌【纂微作穢非】

第五十九章

莫若嗇【若一作如】是謂早服【謂韓非作以服一作復】謂之重積徳【韓非作是謂重積徳】則莫知其極莫知其極【黃無下四字】深根固柢【韓非作深其根固其柢柢一作蒂】

第六十章

治大國【韓非作治大國者】烹【烹不當加火】其神不傷人【韓下有也】聖人亦不傷之【韓作不傷民】

第六十一章

天下之交天下之牝【一作天下之交牝】以靜爲下【古本作以其靜故爲之下也司馬作以其靜爲之下一無此句】故大者冝爲下【一無故一作爲之下】

第六十二章

奧【一下有也】善人之寶【司馬程之下有所】加人【彭本加於人】坐進此道【古本作進此道也】所以貴此道者何【一作何也一無何】不曰【纂防曹陳曰作日】有罪以免邪【罪下一有可】

第六十三章

圖難於其易【古本難下有乎下同一無其】天下難事【難上亦有之下同】輕諾多易【古本下各有者】猶難之【程猶作由】故終無難【古本下有矣】

第六十四章

易判【判一作泮一作破】爲之於未有【古本作爲之乎其未有下同】豪【一作毫】九成【一作九層】千里之行【一作百仞之髙】聖人無爲【一上有是以一無聖人】常於防成【一於下有其】則無敗事【一下有矣】復眾人【古本復上有以】恃【舊並作輔非】不敢爲【一下有也】

第六十五章

以其智多【古本作以其多智也】國之賊國之福【下古本各有也】知此兩者亦楷式【古本作常知此兩者亦稽式】乃至【古本作乃復至一上有然後】

第六十六章

以其善下之【古本下有也】以其言下之【古本作必以其言下之一作必以言下之下句同】民不害【古本下有也】

第六十七章

夫惟大故似不肖【淸源本無此句】其細也夫【一無也夫】寶而持之【一作持而寶之寶一作保】慈故能勇【古本上有夫】器長【韓非作事長】捨其慈且勇【一無其下二句同】死矣【古本作是謂入死門】以戰則勝【一作以陳則正】以慈衛之【葉上有必】

第六十八章

善爲士者不武【古本作古之善爲士者不武也】善勝敵者不爭【林希本作善勝戰者不與一無敵字】古之極【古本下有也】

第六十九章

用兵有言【古本下有曰】仍無敵執無兵【古本作執無兵仍無敵王弼作扔】輕敵【古本作無敵】輕敵防喪吾寶【古本作無敵則防亡吾寶】抗兵相加哀者勝矣【古本作抗兵相若則哀者勝矣】

第七十章

天下莫能知莫能行【古本作而人莫之能知莫之能行】不我知也【一無也】則我貴矣【一作則我者貴】被褐【一作披褐一褐下有而】

第七十一章

上【古本作尙矣】病【古本作病矣】聖人之不病也以其病病是以不病【韓非作聖人之不病也以其不病是以無病也】

第七十二章

大威至矣【一作則大威至】無狹【一作無狎】夫惟不厭【吳防淸作夫惟不狎】

第七十三章

此兩者【一此上有知字非】繟【一作坦一作默】

第七十四章

民不畏死【一民下有常】吾得執而殺之孰敢【古本作吾得而殺之孰敢也一得作豈】而代司殺者【而一作夫】是代大匠斫【是下一有謂】希不自傷其手矣【一作希有不傷手矣一作希不傷其手矣】

第七十五章

民之饑【古本下有者下二句同】食稅之多也【一無也下同】以其生生之厚也【一作以其上求生之厚】惟無以生爲者【一上有夫一爲下有貴】貴生【政和本下有也】

第七十六章

艸木【一上有萬物二字】柔脆【脆一作弱】之徒【古本下有也下句同】兵彊【古本下有者】共【一作折】彊大處下【古本作故堅彊處下】

第七十七章

其猶張弓乎【古本作其猶張弓者歟邵猶作由非】補之【一作與之】孰能有餘以奉天下惟有道者【古本作孰能損有餘而奉不足於天下者其惟有道者乎】功成而不居【一作功成不處】見賢耶【一無耶】

第七十八章

天下莫柔弱於水【一作天下柔弱莫過於水】能先【先一作勝】以其無以易之也【一無以也】柔之勝剛弱之勝彊【一上有故無二之】莫不知莫能行【古本作莫不知而莫之能行】故聖人云【故一作是以古本人下有之言】是謂【一作是爲】若反【古本下有也】

第七十九章

和大怨【一下有者】必有餘怨【一無必】故有徳司契【一無故】

第八十章

使民有什伯之器【一無民一作什伯人之器】而不用【一下有也】使民重死而不遠徙【葉本無此句】甘其食【古本上有至治之極民各六字】安其俗【俗一作居】樂其業【業一作俗】音【一作聲】使民至【一無使】而不相往來【一無而相下有與】

第八十一章

善者不辯辯者不善【古本作善言不辯辯言不善】不積【不一作無】天之道【一無之】

老子翼考異

