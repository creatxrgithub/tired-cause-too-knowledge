

欽定四庫全書

抱朴子內篇卷二

晉洪撰

塞難第七

或曰皇穹至神賦命宜均何爲使喬松凡人受不死之壽而周孔大聖無久視之祚哉抱朴子曰命之修短實由所值受气結胎各有星宿天道無爲任物自然無親無疎無彼無此也命屬生星則其人必好仙道好仙道者求之亦必得也命屬死星則其人亦不信仙道則亦不自修其事也所樂善否判於所稟移易予奪非天所能譬猶金鐵之銷於鑪冶甕瓦之甄於陶竈𨿽由之以成形而器械之利鈍罌甕之邪正適遇所遭非復鑪竈之事也或人難曰良工所作皆由其手天之神明何所不爲而云人生各有所值非彼昊蒼所能匠成愚甚惑焉未之敢許也抱朴子答曰渾茫剖判淸濁以陳或升而動或降而靜彼天地猶不知所以然也萬物感气並亦自然與彼天地各爲一物但成有先後體有巨細耳有天地之大故覺萬物之小有萬物之小故覺天地之大且夫腹背𨿽包圍五臟而五臟非腹背之所作也肌膚𨿽纏裹血气而血气非肌膚之所造也天地𨿽含囊萬物而萬物非天地之所爲也譬猶艸木之因山林以萌秀而山林非有事焉魚鱉之托水澤以產育而水澤非有爲焉俗人見天地之大也以萬物之小也因曰天地爲萬物之父母萬物爲天地之子孫夫虱生於我豈我之所作故虱非我不生而我非虱之父母虱非我之子孫蠛蠓之育於酰醋芝糯之產於木石蛣之滋於污淤翠蘿之秀於松枝非彼四物所創匠也萬物盈乎天地之間豈有異乎斯哉天有日月寒暑人有瞻視呼吸以遠況近以此推彼人不能自知其體老少痛癢之何故則天亦不能自知其體盈縮災祥之所以人不能使耳目常聰明榮衛不輟閱則天亦不能使日月不薄蝕四時不失序由玆論之夭壽之事果不在天地仙決非所爲也夫生我者父也娠我者母也猶不能令我形器必中適姿容必妍麗性理必平和智慧必髙遠多致我气力延我年命而或矬陋尪弱或且黑且醜或聾盲頑嚚或支離劬蹇所得非所欲也所欲非所得也況乎天地遼闊者哉父母猶復其遠者也我自有身不能使之永壯而不老常健而不疾喜怒不失宜謀慮無悔吝故授气流形者父母也受而有之者我身也其餘則莫有親密乎此者也莫有制禦乎此者也二者已不能有損益於我矣天地亦安得與知之乎必若人物皆天地所作則宜皆好而無惡悉成而無敗眾生無不遂之而項揚無春雕之悲矣然天不能使孔孟有度世之祚益知所稟之有自然非天地所剖分也聖之爲徳徳之至也天若能以至徳與之而使之所欲不全功業不建位不霸王壽不盈百此非天有爲之驗也聖人之死非天所殺則聖人之生非天所挺也賢不必壽愚不必夭善無近福惡無近禍生無定年死無常分盛徳哲人秀而不實竇公庸夫年防二百伯牛有疾子夏喪明盜跖窮凶而白首莊蹻極惡而黃髮天之無爲於此明矣或曰仲尼稱自古皆有死老氏言神仙之可學夫聖人之言信而有徵道家所說誕而難用抱朴子曰仲尼儒者之聖也老子得道之聖也儒教近而易見故宗之者眾焉道意遠而難識故達之者寡焉道者萬殊之源也儒者大淳之流也三皇以往道治也帝王以來儒教也談者咸知髙上世之惇朴而薄季俗之澆散何獨重仲尼而輕老氏乎是玩華藻於木末而不識所生之有本也何異乎貴明珠而賤淵潭愛和璧而惡荊山不知淵潭者明珠之所自出荊山者和璧之所由生也且夫養性者道之餘也經世者儒之末也所以貴儒者以其移風而易俗不惟揖讓與盤旋也所以尊道者以其不言而化行匪獨養生之一事也若儒道果有先後則仲尼未可專信而老氏未可孤用仲尼旣敬問伯陽願比老彭又自以知魚鳥而不識龍諭老氏於龍蓋其心服之辭非空言也與顏回所言瞻之在前忽然在後鉆之彌堅仰之彌髙無以異也或曰仲尼親見老氏而不從學道何也抱朴子曰以此觀之益明所稟有自然之命所尙有不易之性也仲尼知老氏妙貴異而不能挹酌淸虛於本源大宗出乎無形之外入乎至道之內其所諮受止於民間之事而已安能請求仙法耶忖其用心汲汲專於教化不存乎方術也仲尼𨿽聖於世事而非能沈靜默自守無爲者也故老子戒之曰良賈深藏若虛君子盛徳若愚去子之驕气與多欲態色與淫志是無益於子之身此足以知仲尼不免於俗情非學仙之人也夫恓恓惶惶務在匡時仰悲鳳鳴俯嘆匏沽之恐不售慷慨思執鞭亦何肯捨經世之功業而修養生之迂闊哉或曰儒道之業孰爲難易抱朴子答曰儒者易中之難也道者難中之易也夫棄交防委妻子謝榮名損利祿割粲爛於其目抑鏗鏘於其耳恬愉靜退獨善守己謗來不戚譽至不喜睹貴不欲居賤不恥此道家之難也出無慶弔之望入無瞻視之責不勞神於七經不運思於律曆意不爲推步之苦心不爲藝文之役眾煩旣損和气自益無爲無慮不怵不惕此道家之易也所謂難中之易矣夫儒者所修皆憲章成法出處有則語默隨時師則循比屋而可求書則因解注以釋疑此儒者之易也鉤深致遠錯綜典墳該河洛之籍籍博百氏之云云徳待積於衡巷志貞盡於事君仰馳神於垂象俯運思於風雲一事不知則所爲不通片言不正則褒貶不分舉趾爲世人之所則動唇爲天下之所傳此儒家之難也所謂易中之難矣篤論二者儒業多難道家約易吾已患其難矣將捨而從其易焉世之譏吾者則比肩皆是也與吾得意者則未見其人也若同志之人必存乎將來則吾亦未謂之爲希矣或曰余閱見知名之髙人洽聞之碩儒果以窮理盡性研核有無者多矣未有言壽之可延仙之可得者也先生明不能並日月思不能出萬夫而遽談長生之道未之敢信也抱朴子曰吾庸夫近才見淺聞寡豈敢自許以拔羣獨識皆勝世人乎顧曾以顯而求諸乎以易而得之乎難校其小驗則知其大效睹其已然則明其未試耳且夫世之不信天下之有仙者率有經俗之才當塗之伎涉覽篇籍助教之書以料人理之近易辧凡猥之惑則謂眾之所疑我獨能斷之機萌之未朕我能先覺之是我與萬物之情無不盡矣幽翳防昧無不得矣我謂無仙仙必無矣自來如此其堅固也吾毎見俗儒碌碌拒之不信其事者皆病於頗有聰明而偏枯拘系以自累不肯規爲在乎極暗而了不別菽麥者也夫以管窺之狹見而姑塞其聰明之所不及是何異以一防之綆汲百仞之深不覺所用之短而云井之無水也俗有聞猛風烈火之聲而謂天之冬雷見遊雲西行而謂月之東馳人或告之而終不悟信此信己之多者也夫聲者莫不信我之耳焉視形者莫不信我之目焉而或者所聞見言是而非然則我之耳目果不足信也況乎心之所度無形無聲其難察尢甚於視而以己心之所得必因世間至遠之事謂神仙爲虛言不亦敝哉抱朴子曰妍有定矣而憎愛異情故兩目不相爲視焉雅鄭有素矣而好惡不同故兩耳不相爲焉眞僞有質矣而趣捨舛仵故兩心不相爲謀焉以醜爲美者有矣以濁爲淸者有矣以失爲得者有矣此三者乖殊昭然可知如此其易也而彼此終不可得而一焉又況乎神仙之事之妙者而欲令人皆信之未有可得之理也凡人悉使之知又何貴乎達者哉待俗人之息妄言則俟河之淸未爲久也吾所以不能嘿者冀夫可上可下者可引致耳其不移者古人已末如之何矣抱朴子曰至理之未易明神仙之不見信其來尙矣【缺文】馬之野人古公不能釋欲地之戎狄實理有所不通善言有所不行章甫不售於蠻越赤舄不用於戎夷何可彊哉夫見玉而指曰石非玉之不眞也待和氏而後識焉見龍而命之曰蛇非龍之不神也須蔡墨而後辧焉所以貴道者以其加之不可益而損之不可減也所以貴徳者以其聞毀而不慘見譽而不悅也彼誠以天下之必無仙而我獨以實有而與之諍諍之彌久而彼執之彌固是虛長此紛紜而無救於不解果當從連環之義乎

釋滯第八

或問曰人道多端求仙至難非有廢也則事不兼濟藝文之業憂樂之務君臣之道胡可替乎抱朴子答曰夫道不煩所爲鮮耳但患志之不立信之不篤何憂於人理之廢乎長才者兼而修之何難之有內寶養生之道外則和光於世治身而身長修治國而國太平以六經訓俗士以方術授知音欲少畱則且止而佐時欲升騰則淩霄而輕舉者上士也自恃才力不能並成則棄置人間專修道徳者亦其次也昔黃帝荷四海之任不妨鼎湖之舉彭祖爲大夫八百年然後西適流沙伯陽爲柱史封爲陶正方回爲聞士呂望爲太師仇生仕於殷馬推官於晉範公霸越而泛海琴髙執笏於宋康常生降志於執鞭莊公藏器於小史古人多得道而匡世修之於朝蓋有餘力故也何必修於山林盡廢生民之事然後乃成乎亦有心安靜默性惡喧嘩以縱逸爲歡以榮任爲戚者帶索藍縷茹艸操耜玩其三樂守常待終不營苟生不憚速死辭千金之聘忽卿相之貴者無所修爲猶常如此況又加之以至神之道其亦必不肯役身於世矣各從其志不可一槪而言也抱朴子曰世之謂一言之善重於千金然蓋亦軍國之得失行己之臧否耳至於告人以長生之訣授之以不死之方非特若彼常人之善言也則奚徒千金而已乎設使有因病垂死而有能救之得愈者莫不謂之爲恩重施矣今若按仙經飛九丹水金玉則天下皆可令不死其惠非但活一人之功也黃老之徳固無量矣而莫之克識謂爲妄誕之言可嘆者也抱朴子曰欲求神仙惟當得其至要至要者在於寶精行炁服一大藥便足亦不用多也然此三事復有淺深不值名師不經勤苦亦不可倉卒而盡知也𨿽云行炁而行炁有數法焉𨿽曰房中而房中之術近有百餘事焉𨿽言服藥而服藥之方略有千條焉初以授人皆從淺始有志不怠勤勞可知方乃告其深者耳故行炁或可以治百病或可以入瘟疫或可以禁蛇虎或可以止瘡血或可以居水中或可以行水上或可以辟饑渴或可以延年命其大要者胎息而已得胎息者能不以鼻口噓吸如在胞胎之中則道成矣初學行炁鼻中引炁而閉之陰以心數至一百二十乃以口微吐之及引之皆不欲令己耳聞其有出入之聲常令入多出少以鴻毛著鼻口之上吐炁而鴻毛不動爲候也漸自轉增其心數久可以至千至千則老者更少日還一日矣夫行炁當以生炁之時勿以死炁之時也故曰仙人服六炁此之謂也一日一夜有十二時其從半夜以至日中六時爲生炁午後以至夜半六時爲死炁死炁之時行炁無益也蓋用炁者噓水水爲之逆流數步噓火火爲之滅噓虎狼虎狼伏而不得動起噓蛇虺蛇虺蟠而不能去若他人爲兵刃所傷噓之血卽止聞有爲毒防所中𨿽不見其人遙爲噓祝我之手男噓我左女噓我右而彼人𨿽在百里之外卽時皆愈矣又中惡急疾但吞三九之炁亦登時差也但人性多躁少能安靜以修其道耳又行炁大要不欲多食生菜肥鮮之物令人炁彊難閉又當禁忿怒多忿怒則炁亂不得溢或令人發咳故鮮有能爲之者也余從祖仙公每大醉及夏天盛輒入深淵之底一日許乃出者正以能閉气胎息故耳房中之法十餘家或以補救傷損或以攻治眾病或以采陰益陽或以增年延壽其大要在於還精補腦之一事耳此法乃眞人口口相傳本不書也𨿽服名藥而復不知此要亦不得長生也人復不可都絕陰陽不交則坐致壅遏之病故幽閉怨曠多病而不壽也任情肆意又損年命惟有得其節宣之和可以不損若不得口訣之術萬無一人爲之而不以此自傷煞者也素子都容成公彭祖之屬蓋載其粗事終不以至要者著於紙上者也志求不死者宜勤行求之餘承師鄭君之言故記以示將來之信道者非臆斷之談也余實復未盡其訣矣一塗之道士或欲專守交接之術以規神仙而不作金丹之大藥此愚之甚矣抱朴子曰道書之出於黃老者蓋少許耳率多後世之好事者各以所知見滋長遂令篇卷至於山積古人質朴又多無才其所論物理旣不開悉其所證據又不著明皆祕所要而難解解之又不深遠不足以演暢防言開示憤悱勸進有志教戒始學令知妙之塗徑禍福之源流也徒誦之萬徧殊無可得也𨿽欲博涉宜詳擇其善者而後畱意至於不要之道書不足防繹也末學者或不別作者之淺深其於名爲道家之言輒便取集以至積箱盈筐盡心思索其中是探燕巢而求鳳卵捜井底而捕鱔魚𨿽加至勤非其所有也不得必可施用無故消棄日月空有疲困之勞了無錙銖之益也進失當世之務退無長生之效則莫不指防之曰彼修道如此之勤而不得度世是天下果無不死之法而不知彼之求仙猶臨河羨魚而無网罟非水中之無魚也又五千文𨿽出老子然皆泛論較略耳其中了不肯首尾全舉其事有可按據者也但暗誦此經而不得要道直爲徒勞耳又況不及者乎至於文子莊子關令尹喜之徒其屬文華𨿽祖述黃老憲章虛但演其大防永無至言或復齊死生謂無異以存活爲徭役以殂歿爲休息其去神仙已千億里矣豈足耽玩哉其寓言譬諭猶有可采以供給碎用充禦卒乏至使末世利口之姦佞無行之獘子得以老莊爲窟藪不亦惜哉或曰聖明禦世惟賢是寶而學仙之士不肯進官皆修道誰復佐事哉抱朴子曰背聖主而山棲者巢許所以稱髙也遭有道而遁世者莊伯所以爲貴也軒轅之有天下可謂至理也而廣成不與焉唐堯之有四海可謂太平也而偓佺不佐焉而徳化不以之損也才子不以之乏也天乙革命而務光負石以投河姬武剪商而夷齊不食於西山齊桓之興而少稷髙枕於陋巷魏文之隆而幹木散發於衡門四老鳳戢於商洛而不妨大漢之事功也周黨麟跱於林藪而無損孝文之刑厝也夫寵貴不能動其心極富不能移其志濯纓滄浪不降不辱以芳林爲臺榭峻岫爲大廈翠蘭爲茵褥綠葉爲幃幙被褐代衮衣薇藿當嘉膳匪躬耕不以充饑匪妻織不以蔽身千載之中時或有之況又加之以委六親於邦族捐室家而不顧背榮華如棄迹絕可欲於胸心淩嵩峻以獨往侶影響於名山內視於無形之域反乎至寂之中八極之內將遽防人而吾子乃恐君之無臣不亦多憂乎或曰學仙之士獨潔身而忘大倫之亂背世主而有不臣之慢余恐長生無成功而罪罟將見及也抱朴子答曰夫北人石戶善卷子州皆大才也而沈遁放逸養其浩然升降不爲之虧大化不爲之缺也況學仙之人未必有經國之才立朝之用得之不加塵露之益棄之不覺毫之損者乎方今九有同宅而幽荒來仕元凱委積無所用之士有待次之滯官無暫曠之職勤久者有遲敍之嘆才髙者有循資之屈濟濟之盛莫此之美一介之徒非所乏也昔子晉捨視膳之役棄儲貳之重而靈王不責之以不孝尹生委襟帶之職違式遏之任而有周不罪之以不忠何者彼誠亮其非輕世薄主直以所好者異匹夫之志有不可移故也夫有道之主含垢善恕知人心之不可同處世之各有志不逼不禁以崇光大上無嫌恨之褊心下有稱意之至歡故能暉聲並揚於防極貪夫聞風而忸怩也吾聞景風起則裘鑪息世道夷則奇士退今喪亂旣平休牛放馬烽燧滅影干戈載戢繁弱旣韜盧鵲將烹子房出帷而反閭巷信布釋甲冑而修魚釣況乎學仙之士萬未有一國家吝此以何爲哉然其事在於少思寡欲其業在於全身久壽非爭競之醜無傷俗之負亦何罪乎且華霍之極大滄海之滉漾其髙不俟翔埃之來其深不仰行潦之注撮壤土不足以減其峻挹勺水不足以削其廣一世不過有數仙人何能有損人物之鞅掌乎或曰果其仙道可求得者五經何以不載周孔何以不言聖人何以不度世上智何以不長存若周孔不知則不可爲聖若知而不學則是無仙道也抱朴子答曰人生星宿各有所值旣詳之於前篇矣子可謂戴盆以仰望不睹七曜之炳燦暫引領於大川不知重淵之奇怪也夫五經所不載者無限矣周孔所不言者不少矣特爲吾子略說其萬一焉𨿽大笑不可止局情難卒開且令子聞其較略焉夫天地爲物之大者也九聖共成易經足以彌綸陰陽不可復加也今問善易者周天之度數四海之廣狹宇宙之相去凡防萬里上何所極下何所據及其轉動誰所推引日月遲疾九道所剩昏明修短七星疊正五緯盈縮冠珥薄蝕四七淩犯慧孛所出气矢之異景老之祥辰極不動鎭星猶東羲和外景而望舒內鑑而寒天漢仰上爲潤下之性濤潮往來有大小之變五音六屬寓喜怒之情云動气起含吉凶之候欃槍尢矢旬始終繹四鎭五殘天狗歸邪或以子成或以正敗明易之生不能論此也以次問春秋四部詩書三禮之家皆復無以對矣皆曰悉正經所不載惟有巫鹹甘公石申海中郤萌七曜記之悉矣余將問之曰此六家之書是爲經典之教乎彼將曰非也余又將問曰甘石之徒爲是聖人乎彼亦曰非也然則人生而戴天詣老履地而求之於五經之上則無之索之於周孔之書則不得今寧可盡以爲虛妄乎天下至大舉目所見猶不能了況於之又妙之極妙者乎復問俗人曰夫乘雲璽產之國肝心不朽之民巢居穴處獨目三首馬間狗蹄修臂交股黃池無男穿胸勞口廩居起石而況士船沙丘觸目而生羣龍女媧地出壯穿天墮甓飛大言【甓一作璧】山徙社移三軍之眾一朝盡化君子爲鶴小人成沙女仞【一作醜】倚枯二負抱柱寄居之防委甲步內二首之蛇之爲弓不灰之木不之火昌蜀之禽無目之獸無身之頭無首之體精衛塡海交讓遞生火浣之布切玉之刀炎昧吐烈磨泥漉水枯灌化形山防前跟石修九首畢方人少千之劾伯率聖卿之役肅霜西羌以唐景興鮮卑以乘鱉彊林邑以神錄王庸蜀以流屍帝監神娶來而防飛縱目世變於荊岫五丁引蛇以傾峻內其振翅於三海金簡玉字發於禹井之側正機平衡割乎文石之中凡此奇事蓋以千計五經所不載周孔所不說可皆復云無是事乎至於南人能入柱以出耳禦冦停肘水而控伯昏躡億仞而企踵呂梁能行歌以憑淵宋公刻楮葉以亂眞公輸飛木防之翩翻離朱覿毫芒於百步賁獲效膂力於萬鈞越人揣鍼以蘇死豎亥超迹於累千郢人奮斧於鼻堊仲都袒身於寒天此皆周孔所不能爲也復可以爲無有乎若聖人誠有所不能則無怪於不得仙不得仙亦無妨於爲聖人聖人偶所不閒何足以爲攻難之主哉聖人或不可同去畱任自然有身而不私有生而不營存亡任天長短委命故不學仙亦何怪也

道意第九

抱朴子曰道者涵乾括坤其本無名論其無則影響猶爲有焉論其有則萬物猶爲無焉首不能計其多少離朱不能察其仿髴吳札晉野竭聰不能防其音聲乎防之內狶豬疾走不能迹其朕兆乎宇宙之外以言乎邇則周流秋毫而有餘焉以言乎遠則彌綸太虛而不足焉爲聲之聲爲響之響爲形之形爲影之影方者得之而靜圓者得之而動降者得之而俯升者得之以仰彊名爲道已失其眞況乃復千割百判億分萬析使其性號至於無垠去道遼遼不亦遠哉俗人不能識其太初之本而修其流淫之末人能淡默恬愉不染不移養其心以無欲頤其神以粹素掃滌誘慕收之以正除難求之思遣害眞之累薄喜怒之邪滅愛惡之端則不請福而福來不禳禍而禍去矣何者命在其中不系於外道存乎此無俟於彼也患乎凡夫不能守眞無杜遏之檢括有嗜好之搖防馳騁流遁有迷無反情感物而外起智接事而旁溢誘於可欲而天理滅矣惑乎見聞而純一遷矣心受制於奢玩神濁亂於波蕩於是有傾越之災有不振之禍而徒烹宰肥腯沃酬醪醴撞金伐革謳歌踴躍拜伏稽顙守靜虛坐求乞福願冀其必得至死不悟不亦哀哉若乃精靈困於煩擾榮衛消於役用煎熬形气刻削天和勞逸過度而碎首以請命變起膏肓而祭禱以求痊當風臥濕而謝罪於靈祗飲食失節而委禍於魅蕞爾之體自貽玆患天地神明曷有濟焉其烹牲罄羣何所補焉夫福非足恭所請也禍非禋祀所禳也若命可以重禱延疾可以丰祀除則富姓可以必長生而貴人可以無疾病也夫神不歆非族不享淫祀皂之巷不能紆金銀之軒布衣之門不能動六轡之駕同爲人而尊卑兩絕況於天神緬邈淸髙其倫異矣貴亦極矣蓋非臭鼠之酒肴庸民之曲躬所能感降亦已明矣夫不忠不孝罪之大惡積千金之賂太牢之饌求令名於明主釋責於邦家以人釋人猶不可得況年壽難獲於令名篤疾難除於愆責神異倫正直是與冀其曲佑未之有也夫慚徳之主忍詬之臣猶能賞善不須貸財罰惡不任私情必將修繩履墨不偏不黨豈況神過此之遠不可以巧言動不可以飾賂求斷可識矣楚之靈王躬自爲巫靡愛斯牲而不能卻吳師之討也漢之廣陵敬奉李頒傾竭府庫而不能救叛逆之誅也孝文尢信神咸秩無文而不能免五柞之殂孫主貴待華向封以王爵而不能延命盡之期非犧牲之不博碩非玉帛之不丰醲信之非不欵敬之非不重有丘山之損無毫之益豈非失之於近而營之於遠乎第五公誅除妖道而旣壽且貴宋廬江罷絕山祭而福祿永終文翁破水靈之廟而身吉民安魏武禁淫祀之俗而洪慶來假前事不妄將來之鑑也明徳惟馨無憂者壽嗇寶不夭多修用老自然之理外物何爲若養之失和伐之不解百屙緣隙而結榮衛竭而不悟太牢三牲曷能濟焉俗所謂率皆妖僞轉相誑惑久而彌甚旣不能修療病之術又不能返其大迷不務藥石之救惟專祝祭之謬祈禱無已問卜不倦巫祝小人妄說禍祟疾病危急惟所不聞聞輒修爲損費不貲富室竭其財儲貧人假舉倍息田宅割裂以訖盡篋櫃倒裝而無餘或偶有自差便謂受神之賜如其死亡便謂不見赦幸而誤活財產窮罄遂復饑寒凍餓而死或起爲劫剽或穿窬斯濫喪身於鏑之端陷己於醜惡之刑皆此之由也或什物盡於祭祀之費耗谷帛淪於貪濁之師巫旣沒之日無復防器之直衣衾之周使屍朽防流良可悼也愚民之蔽乃至於此哉淫祀妖邪禮律所禁然而凡夫終不可悟惟宜王者更峻其法制犯無輕重致之大辟購募巫祝不肯止者刑之無赦肆之市路不過少時必當絕息所以令百姓杜凍饑之源塞盜賊之萌非小惠也曩者有張角栁根王歆李申之徒或稱千歲假托小術坐在立亡變形易貌誑黎庶糾合羣愚進不以延年益壽爲務退不以消災治病爲業遂以招集姦黨稱合逆亂不久自伏其辜或至殘滅良人或欺誘百姓以規財利錢帛山積富逾王公縱肆奢淫侈服玉食妓妾盈室管成列刺客死士爲其致用威傾邦君勢淩有司亡命逋逃因爲窟藪皆由官不糾治以臻斯患原其所由可爲嘆息吾徒匹夫𨿽見此理不在其位末如之何臨民官長疑其有神慮恐禁之或致禍祟假令頗有其懷而見之不了又非在職之要務殿最之急事而復是其愚妻頑子之所篤信左右小人並云不可阻之者眾本無至心而諫怖者異口同聲於是疑惑竟於莫敢令人扼腕發憤者也余親見所識者數人了不奉神明一生不祈祭身享遐年名位巍巍子孫蕃昌且富且貴也惟餘亦無事於斯惟四時祭先人而已曾所遊歷水陸萬里道側房廟固以百許而往返經遊一無所過而車馬無傾覆之變涉水無風波之異屢值疫癘常得藥物之力頻冒矢石幸無傷刺之患益知神之無能爲也又諸妖道百餘種皆殺生血食獨有李家道無爲爲小差然𨿽不屠宰毎供福食無有限劑市買所具務於丰泰精鮮之物不得不買或數十人廚費亦多矣復未純爲淸省也亦皆宜在禁絕之列或問李氏之道起於何時余答曰吳大帝時蜀中有李阿者穴居不食傳世見之號爲八百歲公人往往問事阿無所言但占問顏色若顏色欣然則事皆吉若顏容慘戚則事皆防若阿含笑者則有大慶若防嘆者卽有深憂如此之候未曾一失也後一旦忽去不知所在後有一人姓李名寬到吳而蜀語能祝水治病頗愈於是遠近翕然謂寬爲李阿因共呼之爲李八百而實非也自公卿已下莫不雲集其門後轉驕貴不復得常見賓客但拜其外門而退其怪異如此於是避役之吏民依寬爲弟子者恆近千人而升堂入室髙業先進者不過得祝水及三部符導引日月行炁而已了無治身之要服食神藥延年駐命不死之法也吞气斷谷可得百日以還亦不堪久此是其術至淺可知也余親識多有及見寬者皆云寬衰老羸悴起止咳噫目瞑耳聾齒墮發白漸又昏耗或忘其子孫與凡人無異也然民復謂寬故作無異以欺人豈其然乎吳曾有大疫死者過半寬所奉道室名之爲廬寬亦得溫瘟病托言入廬齋戒遂死於廬中而事寬者猶復謂之化形尸解之仙非爲眞死也夫神仙之法所以與俗人不同者正以不老不死爲貴耳今寬老則老矣死則死矣此其不得道居然可知矣又何疑乎若謂於仙法應尸解者何不且止民間一二百歲住年不死然後去乎天下非無仙道也寬但非其人耳余所以委曲論之寬弟子轉相教受布滿江表動有千許不覺寬法之薄不足遵承而守之冀得度世故欲今人覺此而悟其滯迷耳天下有似是而非者實爲無限將復略說故事以示後人之不解者昔汝南有人於田中設繩罥以捕獐而去猶念取之不事其上有鮑魚者乃以一頭置罥中而去本主來於罥中得鮑魚怪之以爲神不敢持歸於是村裏聞之因共爲起屋立廟號爲鮑君後轉多奉之者丹楹藻棁鐘鼓不絕病或有偶愈者則謂有神行道經過莫不致祀焉積七八年鮑魚主後行過廟下問其故人具爲之說其鮑魚主乃曰此是我鮑魚耳何神之有於是乃息又南頓人張助者耕白田有一李栽應在耕次助惜之欲持歸乃掘取之未得卽去以濕土封其根以置空桑中遂忘取之助後作遠職不在後其裏中人見桑中忽生李謂之神有病目痛者防息此桑下因祝之言李君能令我目愈者謝以一防其目偶愈便殺防祭之傳者過差便言此樹能令盲者得見遠近翕然同來請福常車馬塡溢酒滂沲如此數年張助罷職來還見之乃曰此是我昔所置李栽耳何有神乎乃斫去便止也又汝南彭氏墓近大道墓口有一石人田家老母到市買數片餅以歸天過防彭氏墓口樹下以所買之餅暫著石人頭上忽然便去而忘取之行路人見石人頭上有餅怪而問之或人云此石上有神能治病愈者以餅來謝之如此轉以相語雲頭痛者摩石人頭腹痛者摩石人腹亦還以自摩無不愈者遂千里來就石人治病初但雞肋後用牛羊爲立帷帳管不絕如此數年忽日前忘餅母聞之乃爲人說始無復往者又洛西有古人墓穿壞多水墓中多石灰石灰汁主治瘡夏月行人有病瘡者煩見此墓中水淸好因自洗浴瘡偶便愈於是諸病者聞之悉往自洗轉有飲之以治腹內疾者近墓居人便於墓所立廟捨而賣此水而往買者又常祭廟中酒不絕而來買者轉多此水盡於是賣水者常夜竊他水以益之其遠道人不能往者皆因行使或持器遺信買之於是賣水者大富人或言無神官中禁止遂塡塞之乃絕又興古太守馬氏在官有親故人投之求卹焉馬乃令此人出外住詐云是神人道士治病無不手下立愈又令辯士遊行爲之虛聲云能令盲者登視躄者卽行於是四方雲集趨之如市而錢帛固已積山矣又勅諸求治病者𨿽不便愈當告人言愈也如此則必愈若告人未愈者則後終不愈也道法正爾不可不信於是後人問前來者前來輒告之云已愈無敢言未愈者也旬日之間乃致巨富焉凡人多以小而大愚聞延年長生之法皆爲虛誕而喜信妖邪悸令人鼓舞祈祀所謂神者皆馬氏誑人之也聊記其數事以爲未覺者之戒焉或問曰世有了無知道術方伎而平安壽考者何也抱朴子曰諸如此者或有陰徳善行以致福佑或受命本長故令難老遲死或亦幸而偶爾不逄災傷譬猶田獵所經而有遺禽脫獸大火旣過時余不燼艸木也要於防身卻害當修守形之防禁佩天文之符劍耳祭禱之事無益也當恃我之不可侵也無恃神之不侵我也然思執一含景環身可以辟邪惡度不祥而不能延壽命消體疾也任自然無方術者未必不有終其天年者也然不可以值暴之橫枉大疫之流行則無以卻之矣夫儲甲冑蓄蓑笠者蓋以爲兵爲雨也若幸無攻戰時不沈陰則有與無正同耳若矢石霧合飛煙交則知裸體者之困矣洪雨河傾素雪彌天則覺路立者之劇矣不可以薺麥之細碎疑陰陽之大气以誤晚學之後人謂方術之無益也

明本第十

或問儒道之先後抱朴子答曰道者儒之本也儒者道之末也夫以爲陰陽之術眾於忌諱使人拘畏而儒者博而寡要勞而少功墨者儉而難遵不可偏修法者嚴而少恩傷破仁義惟道家之教使人精神專一動合無爲包儒墨之善總名法之要與時遷移應物變化指約而易明事少而功多務在全大宗之朴守眞正之源者也而班固以史遷先黃老而後六經謂遷爲謬夫遷之洽聞旁綜沙汰事物之臧否核實古人之邪正其評論也實源本於自然其褒貶也皆準酌乎至理不虛美不惡不雷同以偶俗劉向命世通儒謂爲實錄而班固之所論未可遽是也固誠純儒不究道意玩其所習難以折中夫所謂道豈惟養生之事而已乎易曰立天之道曰陰與陽立地之道曰柔與剛立人之道曰仁與義又曰易有聖人之道四焉苟非其人道不虛行又曰治世隆平則謂之有道危國亂主則謂之無道又坐而論道謂之三公國之有道貧賤者恥焉凡言道者上自二儀下逮萬物莫不由之但黃老執其本儒墨治其末耳今世之舉有道者蓋博通乎古今能仰觀俯察歷變涉防達興亡之運明治亂之體心無所惑問無不對者何必修長生之法慕松喬之武者哉而管窺諸生臆斷瞽說聞有居山林之間宗伯陽之業者則毀而笑之曰彼小道耳不足算也嗟乎所謂抱螢燭於環堵之內者不見天光之熀爛侶鮋鰕於迹水之中者不識四海之浩汗重江河之深而不知吐之者昆侖也珍黍穋之收而不覺秀之者丰壤也今苟知推崇儒術而不知成之者由道道也者所以陶冶百氏範鑄二儀胞胎萬醞釀彜倫者也世間淺近者眾而深遠者少少不勝眾其來久矣是以史遷𨿽長而不見譽班固𨿽短而不見彈然物以少者爲貴多者爲賤至於人事豈獨不然故藜藿彌原而芝英不世枳棘被野而防木間秀沙礫無量而珠璧甚鮮鷹隼屯飛而鸞鳳罕出虺蜴盈藪而虯龍希覿班生多黨固其宜也夫道者內以治身外以爲國能令七政遵度二气告和四時不失寒燠之節風雨不爲暴物之災玉燭表升平之徵澄醴彰徳洽之符焚輪虹霓寢其妖頺云商羊戢其翼景耀髙照嘉禾畢萃疫癘不流禍亂不作塹壘不設干戈不用不議而當不約而信不結而固不謀而成不賞而勸不罰而肅不求而得不禁而止處上而人不以爲重居前而人不以爲患號未發而風移令未施而俗易此蓋道之治世也故道之興也則三五垂拱而有餘焉道之衰也則叔代馳騖而不足焉夫惟有餘故無爲而化美夫惟不足故刑嚴而姦繁黎庶怨於下皇靈怒於上或洪波橫流或亢陽赤地或山谷易體或冬雷夏雪或流血飄櫓積屍築京或坑降萬計析骸易子城愈髙而衝愈巧池愈深而梯愈妙法令明而盜賊多盟約數而叛亂甚猶風波駭而魚鱉擾於淵纖羅密而羽禽躁於澤豺狼眾而走獸劇於林爨火猛而小鮮糜於鼎也君臣易位者有矣父子推刃者有矣然後忠義制名於危國孝子收譽於敗家疾疫起而巫醫貴矣道徳衰而儒墨重矣由此觀之儒道之先後可得定矣或問曰昔赤松子王喬琴髙老氏彭祖務成郁華皆眞人悉仕於世不便遐遁而中世以來爲道之士莫不飄然絕迹幽何也抱朴子答曰曩古純朴巧僞未萌其明信道者則勤而學之其不信者則嘿然而已謗毀之言不吐乎口中傷之心不存乎胸也是以眞人徐徐於民間不促促於登遐耳末俗偸薄雕僞彌深淡之化廢而邪俗之黨繁旣不信道好爲訕毀謂眞正爲妖訛以神仙爲誕妄或曰惑眾或曰亂羣是以上士恥居其中也昔之達人杜漸防微色斯而逝夜不待旦睹防而作不俟終日故趙害鳴犢而仲尼旋軫醴酒不設而穆生星行彼眾我寡華元去之況乎明哲業尙本異有何戀之當住其間哉夫淵竭池漉則蛟龍不遊巢傾卵拾則鳳凰不集居言於室而翔鷗不下凡卉春剪而芝蓂不秀世俗丑正慢辱將臻彼有道者安得不超然振翅乎風雲之表而翻爾藏軌於漠之際乎山林之中非有道也而爲道者必入山林誠欲遠彼鮏羴而卽此淸淨也夫入九室以精思存眞一以招神者旣不喜喧嘩而污而合金丹之大藥鏈八石之飛精者尢忌利口之愚人凡俗之聞見明靈爲之不降仙藥爲之不成非小禁也止於人中或有淺見毀之有司加之罪福或有親舊之往來牽之以慶弔莫若幽一切免於如此之臭鼠矣彼之邈爾獨往得意嵩岫不有以乎或云上士得道於三軍中士得道於都市下士得道於山林此皆爲仙藥已成未欲升天𨿽在三軍而鋒刃不能傷𨿽在都市而人禍不能加而下士未及於此故止山林耳不謂人之在上品者初學道當止於三軍都市之中而得也然則黃老可以至今不去也或問曰道之爲源本儒之爲末流旣聞命矣今之小異悉何事乎抱朴子曰夫升降俯仰之教盤旋三千之儀攻守進趣之術輕身重義之節歡憂禮樂之事經世濟俗之略儒者之所務也外物棄世滌蕩機變忘富遷貴杜遏勸沮不卹乎窮不榮乎達不戚乎毀不悅乎譽道家之業也儒者祭祀以祈福而道者履正以禳邪儒者所愛者勢利也道家所寶者無欲也儒者汲汲於名利而道家抱一以獨善儒者所講者相研之簿領也道家所習者遣情之教戒也夫道者其爲也善自修以成務其居也善取人所不爭其治也善絕禍於未起其施也善濟物而不徳其動也善觀民以用心其靜也善居愼而無悶此所以爲百家之君長仁義之祖宗也小異之理其較如此首尾污隆未之變也或曰儒者周孔也其籍則六經也蓋治世存正之所由也立身舉動之準繩也其用遠而業貴其事大而辭美有國有家不易之制也爲道之士不營禮教不顧大倫侶狐貉於艸澤之中偶猿猱於林麓之間塊然流遁與木石爲鄰此亦東走之迷忘葵之甘也抱朴子答曰摛華騁艷質直所不尙攻蒙救惑疇昔之所饜誠不欲復與子較物理之善否校得失於機吻矣然觀孺子之墜井非仁者之意視瞽人之觸柱非兼愛之心又聊陳梗槪粗抗一隅夫體道以匠物寶徳以長生者黃老是也黃帝旣治世致太平而又升仙則未可謂之後於堯舜也老子旣兼綜理教而又久視則未可謂之爲減於周孔也故仲尼有竊比之嘆未聞有疵毀之辭而末世庸民不得其門修儒墨而毀道家何異子孫而罵詈祖考哉是不識其所自來亦已甚矣夫侏儒之手不足以傾嵩華焦僥之脛不足以測滄海毎見凡俗守株之儒營營所習不博達理告頑令嚚崇飾惡言誣詰道家說糟粕之滓則若睹駿馬之過隙也涉精神之淵則淪溺而自失也猶斥鴳之揮短翅以淩陽侯之波猶蒼蠅之力鴽質以涉昫【一作日】猿之峻非其所堪祗足速困然而嘍嘍守於局隘聰不經曠明不徹離而欲企踵以包三光鼓腹以奮電靈不亦蔽乎蓋登璇璣之眇邈則知井谷之至卑睹大明之麗天乃知鷦金之可陋吾非生而知之又非少而信之始者蒙蒙亦如子耳旣觀奧祕之宏修而恨離困之不早也五經之事注說炳露初學之徒猶有不解豈況金簡玉札神仙之經至要之言又多不書登壇防血乃傳口訣苟非其人𨿽裂地連城金璧滿堂不妄以示之夫指深歸遠𨿽得其書而不師受猶仰不見首俯不知跟豈吾子所詳悉哉夫得仙者或升太淸或翔紫霄或造洲或棲板【或作枝】桐鈞天之樂享九芝之饌出攜松羨於倒景之表入宴常陽於瑤房之中曷爲當侶狐貉而偶猿狖乎所謂不知而作也夫道也者逍遙虹霓翺翔丹霄鴻崖六虛惟意所造魁然流擯未爲戚也犧腯聚處𨿽被藻繡論其爲樂孰與逸麟之離羣以獨往吉光坼偶而多福哉

仙藥第十一

抱朴子曰神農四經曰上藥令人身安命延升爲天神遨遊上下使役萬靈體生毛羽行廚立至又曰五芝及餌丹砂玉札曾靑雄黃雌黃雲母太乙禹餘糧各可單服之皆令人飛行長生又曰中藥養性下藥除病能令毒防不加猛獸不犯惡气不行眾妖並辟又孝經援神契曰椒姜禦濕菖蒲益聰巨勝延年威喜辟兵皆上聖之至言方術之實錄也明文炳然而世人終於不信可嘆息者也仙藥之上者丹砂次則黃金次則白銀次則諸芝次則五玉次則雲母次則明珠次則雄黃次則太乙禹餘糧次則石中黃子次則石桂次則石英次則石腦次則石硫黃次則石次則曾靑次則松栢脂茯苓地黃麥門冬木巨勝重樓黃連石韋楮實像柴一名純盧是也或名仙人杖或云西王母杖或名天精或名卻老或名地骨或名枸杞也天門冬或名地門冬或名莚門冬或名巓棘或名淫羊食或名管松其生髙地根短而味甜气香者善其生水側下地者葉細似蘊而防黃根長而味多苦气臭者下亦可服食然喜令人下气爲益又遲也服之百日皆丁壯倍駚於術及黃精也入山便可蒸若煮啖之取足可以斷谷及有力可餌之亦可作散並及絞其汁作酒以服散尢佳楚人呼天門冬爲百部然自有百部艸其根俱有百許相似如一也而其苗小異也眞百部苗似柭楔惟中以治欬及辟虱耳不中服食不可誤也如黃精一名白芨而實非中以作糊之白芨也按本艸藥之與他艸同名者甚多惟精博者能分別之不可不詳也黃精一名竹一名救窮一名垂珠服其花勝其實服其實勝其根但花難多得得其生花十斛幹之可得五六斗耳而服之日可三合非大有役力者不能辦也服黃精僅十年乃可大得其益耳俱以斷谷不及術術餌令人肥健可以負重涉險但不及黃精甘美易食防年可以與老小休糧人不能別之謂爲米脯也五芝者有石芝有木芝有艸芝有肉芝有菌芝各有百許種也石芝者石象芝生於海隅名山及島嶼之涯有積石者其狀如肉象有頭尾四足者良似生物也附於大石喜在髙岫峻之地或卻著仰綴也赤者如瑚白者如截肪黑者如澤漆靑者如翠羽黃者如紫金而皆光明洞徹如堅冰也晦夜去之三百步便望見其光矣大者十餘斤小者三四斤非久齊至精及佩老子入山靈寶五符亦不能得見此輩也凡見諸芝且先以開山卻害符置其上則不得復蔽化去矣徐徐擇王相之日設醮祭以酒脯祈而取之從日下禹步閉气而往也又若得石象芝搗之三萬六千杵服方寸匕日至盡一斤則得千歲十斤則萬歲亦可分人服也又玉脂芝生於有玉之山常居懸危之處玉膏流出萬年以上則凝而成芝有似鳥獸之形色無常采率多似山水蒼玉也亦鮮明如水精得而末之以無心艸汁和之須臾成水服一升得一千歲也七明九光芝皆石也生臨水之髙山石崖之間狀如盤椀不過徑尺以還有莖連綴之起三四寸有七孔者名七明九孔者名九光光皆如星百餘步內夜皆望見其光其光自別可散不可合也常以秋分伺之得之搗服方寸匕入口則翕然身五味甘美盡一斤則得千歲令人身有光所居暗地如月可以夜視也石芝生少室石戶中戶中便有深谷不可得過以石投谷中半日猶聞其聲也去戶外十餘丈有石柱柱上有蓋石髙度徑可一丈許望見芝從石戶隨入偃蓋中良久輒蓋亦終不溢也戶上刻石爲科斗字曰得服石芝一斗者壽萬歲諸道士共思惟其處不可得往惟當以椀器著勁竹木端以承取之然竟未有能爲之者按此石戶上刻題如此前世必已有得之者也石桂芝生名山石穴中似桂樹而實石也髙尺許大徑尺光明而味辛有枝條搗服之一斤得千歲也石中黃子所在有之沁水山爲尢多其在大石中則其石常濕潤不燥打其石有數十重乃得之在大石中赤黃溶溶如雞子之在其殻中也卽當飲之不飲則堅凝成石不復中服也法正當及未堅時飲之旣凝則應末服也破一石中多者有一升少者有數合可頓服也𨿽不得多相繼服之其計前所服合成三升壽則千歲但欲多服惟患難得耳石腦芝生滑石中亦如石中黃子狀但不皆有耳打破大滑石千許乃可得一枚初破之其在石中五色光明而自動服一升得千歲矣石硫黃芝五嶽皆有而箕山爲多其方言許由就此服之而長生故不復以富貴累意不受堯禪也名硫丹者石之赤精蓋石硫黃之也皆浸溢於崖岸之間其濡濕者可丸服其已堅者可散服如此有百二十皆石芝也事在太乙玉防及昌宇【一作字】內記不可具稱也及夫木芝者松脂淪入地千歲化爲茯苓萬歲其上生小木狀似蓮花名曰木威喜芝夜視有光持之甚滑燒之不然帶之辟兵以帶雞而雜以他雞十二頭共籠之去之十二步射十二箭他雞皆傷帶威喜芝者終不傷也從生門上采之於六甲陰漧之百日末服方寸匕日三盡一枚則三千歲也千歲之栢木其下根如坐人長七寸刻之有血以其血塗足下可以步行水上不沒以塗人鼻以入水水爲之開可以止住淵底也以塗身則形欲見則拭之又可以治病在腹內刮服一刀圭其腫痛在外者隨其所在刮一刀圭卽其腫痛所在以摩之皆手下卽愈假令左足有疾則刮射人之左足也又刮以雜巨勝爲燭夜徧照地下有金玉寶藏則光變靑而下垂以鍤掘之可得也末之服盡十斤則千歲也又松樹枝三千歲者其皮中有聚脂狀如龍形名曰飛節芝大者重十斤末服之盡十斤得五百歲也又有樊桃芝其木如升龍其花葉如丹羅其實如翠鳥髙不過五尺生於名山之陰東流泉水之上以立夏之候伺之得而末服之盡一株得五千歲也參成芝赤色有光扣之枝葉如金石之音折而續之卽復如故木渠芝寄生大木上如蓮花九莖一叢其味甘而辛建木芝實生於都廣其皮如纓蛇其實如鸞鳥此三芝得服之白日升天也黃盧子防木華液華此三芝生於泰山要鄕及奉髙有得而服之皆令人壽千歲黃蘗檀桓芝服之者千歲黃蘗木下根有如三斛器去本株一二十八丈有以細根相連狀如縷得末而服之盡一枝則成地仙不死也此輩復有百二十種自有圖也艸芝有獨搖芝無風自動其莖大如手指赤如丹素葉似莧其根有大魁如斗有細者如雞子十二枝周繞大根之四方如十二辰也相去丈許皆有細根如白髮以相連生髙山深谷之上其所生左右無艸得其大魁末服之盡則得千歲服其細者一枝百歲可以分他人也懷其大根卽形欲見則左轉而出之牛角芝生虎壽山及吳阪上狀似蔥特生如牛角長三四尺靑色末服方寸匕日三至百日則得千歲矣龍仙芝狀似升龍之相負也以葉爲鱗其根則如蟠龍服一枝則得千歲矣麻母芝似麻而莖赤色花紫色珠芝其花黃其葉赤其實如李而紫色二十四枚輒相連而垂如貫珠也白符芝髙四五尺似梅常以大雪而花季冬而實朱艸芝九曲曲有三葉葉有三世也五徳芝狀似樓殿莖方其葉五色各具而不雜上如偃蓋中有甘露紫气起數尺矣龍禦芝常以仲春對生三節十二枝下根如坐人凡此艸芝又有百二十種皆陰漧服之則令人與天地相畢或得千歲二千歲肉芝者謂萬歲蟾蜍頭上有角頷下有丹書八字體重以五月五日中時取之陰漧百日以其左足畫地卽爲流水帶其左手於身辟五兵若敵人射己者弓弩矢皆反還自向也千歲蝙蝠色白如雪集則倒懸腦重故也此二物得而陰榦末服之令人壽四萬歲千歲靈五色具焉其雄額上兩骨起似角以羊血浴之乃剔取其甲火炙搗服方寸匕日三盡一具壽千歲行山中見小人乘車馬長七八寸者肉芝也捉取服之卽仙矣風生獸似豹靑色大如貍生於南海大林中張取之積薪數車以燒之薪盡而此獸在灰中不然其毛不燋斫刺不入打之如皮囊以鐵錘鍜其數千【或作十】下乃死死而張其口以向風須臾便活而起走以石上菖蒲塞鼻卽死取其腦以和菊花服之盡十斤得五百歲也千歲燕其巢戶北向其色多白而尾掘取陰榦末服一頭五百歲凡此又百二十種此皆肉芝也菌芝或生深山之中或生大木之下或生泉之側其狀或如宮室或如車馬或如龍虎或如人形或如飛鳥五色無常亦百二十種自有圖也皆當禹步往采取之刻以骨刀陰榦末服方寸匕令人升仙中者數千歲下者千歲也欲求芝艸入名山必以三月九月此山開出神藥之月也勿以山佷日必以天輔時三奇防尢佳出三奇吉門到山須六陰日明堂之時帶靈寶符牽白犬抱白雞以白鹽一斗及開山符檄著大石上執吳唐艸【或作花】一把以入山山神喜必得之也又采芝及服芝欲得王相專和之日支幹上下相生爲佳此諸芝名山多有之但凡庸道士心不專精行徳薄又不曉入山之術𨿽得其圖不知其狀亦終不能得也山無大小皆有神其神不以芝與人人則𨿽踐之不可見也又雲母有五種而人多不能分別也法當舉以向日防其色詳占視之乃可知耳正爾於陰地視之不見其雜色也五色並具而多靑者名雲英宜以春服之五色並具而多赤者名雲珠宜以夏服之五色並具而多白者名雲液宜以秋服之五色並具而多黑者名雲母宜以冬服之但有靑黃二色者名雲沙宜以季夏服之皛皛純白名燐石可以四時長服之也五云之法或以桂蔥水玉化之以爲水或以露於鐵器中以水熬之爲水或以硝石合於筒中埋之爲水或以搜爲酪或以秋露漬之百日韋囊挻以爲粉或以無巓艸樗血合餌之服之一年則百病愈三年老翁反成童子五年則役使神入火不燒入水不濡踐棘不傷與仙人相見又他物埋之卽燋而五云以內猛火中經時終不燃埋之永不腐敗故能令人長生也又云服之十年雲气常覆其上服其母以致其子理自然也又向日防之晻晻純黑色起者不中服令人病淋發瘡𨿽水餌之皆當先以茅屋澑水若東流水露水漬之百日淘汰去其土石乃可用耳中山衛叔卿服之積久能乘雲而行以其方封之玉匣之中仙去之後其子名世及漢使者梁伯得而按方合服皆得仙去又雄黃當得武都山所出者純而無雜其赤如雞冠光明曄曄者乃可用耳其但純黃似雄黃色無赤光者不任以作仙藥可以合理病藥耳餌服之法或以蒸煮之或以酒餌或先以硝石化爲水乃凝之或以胴腸裹蒸之於赤土下或以松脂和之或以三物鏈之引之如布白如冰服之皆令人長生百病除三尸下瘢防滅白髮黑墮齒生千日則玉女來侍可得役使以致行廚又玉女常以黃玉爲志大如黍米在鼻上是眞玉女也無此志者試人耳玉亦仙藥但難得耳玉經曰服金者壽如金服玉者壽如玉也又曰服眞者其命不極眞者玉之別名也令人身飛輕舉不但地仙而已然其道遲成服一二百斤乃可知耳玉可以烏米酒及地楡酒化之爲水亦可以蔥漿消之爲亦可餌以爲丸亦可燒以爲粉服之一年已上入水不沾入火不灼刃之不傷百毒不犯也不可用已成之器傷人無益當得璞玉乃可用也得於闐國白玉尢善其次有南陽徐善亭部界中玉及日南盧容水中玉亦佳赤松子以虫血漬玉爲水而服之故能乘煙上下也玉屑服之與水餌之俱令人不死所以爲不及金者令人數數發似寒食散狀也若服玉屑者宜十日輒一服雄黃丹砂各一刀圭散發洗沐寒水迎風而行則不發也董君異嘗以玉醴與盲人服之目旬日而愈有吳延稚者志欲服玉得玉經方不具了不知其節度禁忌乃招合得【招一作始】珪璋環璧及校【一作裝】劍所用甚多欲餌治服之後余爲說此不中用乃嘆息曰事不可不精不但無益乃防作禍也又銀但不及金玉耳可以地仙也服之法以麥漿化之亦可以朱艸酒餌之亦可以龍膏鏈之然三服輒大如彈丸者又非淸貧道士所能得也又眞珠徑一寸以上可服服之可以長久酪漿漬之皆化如水銀亦可以浮石水窠化之包彤蛇黃合之可引長三四尺丸服之絕谷服之則不死而長生也淳漆不沾者服之則令人通神長生餌之法或以大無腸公子或云大蟹十枚投其中或以雲母水或以玉水合服之九虫悉下惡血從鼻去一年六甲行廚至也桂可以蔥涕合蒸作水可以竹瀝合餌之亦可以先知石腦或云和服之七年能步行水上長生不死也巨勝一名胡麻餌服之不老耐風濕補衰老也桃膠以桑灰汁漬服之百病愈久服之身輕有光明在晦夜之地如月出也多服之則可以斷谷檸【一作楮】木實之赤者餌之一年老者還少令人徹視見昔道士梁須年七十乃服之轉更少至年百四十歲能夜書行及奔馬后入靑龍山去槐子以新甕合泥封之二十餘日其表皮皆爛乃洗之如大豆日服之此物主補腦久服之令人發不白而長生中蔓方楚飛廉澤瀉地黃黃連之屬凡三百餘種皆能延年可單服也靈飛散未央丸制命丸羊血丸皆令人駐年卻老也南陽酈縣山中有甘谷水所以甘者谷上左右皆生甘菊菊花墮其中歷世彌久故水味爲變其臨此谷中居民皆不穿井悉食甘谷水食者無不老壽髙者百四十五歲下者不失八九十無夭年人得此菊力也故司空王暢太尉劉寬太傅袁隗皆爲南陽太守毎到官常使酈縣月送甘谷水四十斛以爲飲食此諸公多患風痺及冒皆得愈但不能大得其益如甘谷上居民生小便飲食此水者耳又菊花與薏花相似直以甘苦別之而菊甘而薏苦諺言所謂苦如薏者也今所在有眞菊但爲少耳率多生於水側緱氏與酈縣最多仙方所謂日精更生周盈皆一菊而根莖花實異名其說甚美而近來服之者略無效正由不得眞菊也夫甘谷水得菊之气味亦何足言而其上居民皆以延年況將復好藥安得無益乎余亡祖鴻臚少卿曾爲臨沆令云此縣有廖氏家世世壽考或出百歲或八九十後徙去子孫轉夭折他人居其故宅復如舊後累世壽考由此乃覺是宅之所爲而不知其何故疑其井水殊赤乃試掘井左右得古人埋丹砂數十斛去數尺此丹砂汁因泉漸入井是以飲其水而得壽況乃餌鏈丹砂而服之乎余又聞上黨有趙瞿者病癩歷年眾治之不愈垂死或云不及活流棄之子孫轉相注易其家乃賫糧將之送置山穴中瞿在穴中自怨不幸晝夜悲嘆涕泣經月有仙人行經過穴見而哀之具問訊之瞿知其異人乃叩頭自陳乞哀於是仙人以一囊藥賜之教其服法瞿服之百許日瘡都愈顏色丰悅肌膚玉澤仙人又過視之瞿謝受更生活之恩乞丐其方仙人告之曰此是松脂耳此山中更多此物汝鏈之服可以長生不死瞿乃歸家家人初謂之也甚驚愕瞿遂長服松脂身體轉輕气力百倍登危越險終日不極年百七十齒不墮發不白夜臥忽見屋間有光大如鏡者以問其左右皆云不見久而漸大一室盡明如晝日又夜見面上有防女二人長二三寸面體皆具但爲小耳遊戲其口鼻之間如是且一年此女漸長大出在其側又常聞琴瑟之音欣然獨笑在人間三百許年色如少童乃入抱犢山去必地仙也於時聞瞿服松脂如此於是競服其多役力者乃車運驢負積之盈室服之遠者不過一月未覺大有益輒止有志者難得如是也又漢成帝時獵者於終南山中見一人無衣服身生黑毛獵人見之欲逐取之而其人逾坑越谷有如飛騰不可遠及於是乃密伺候其所在合圍得之乃是婦人問之言我本是秦之宮人也聞關東賊至秦王出降宮室燒燔驚走入山饑無所食垂餓死有一老翁教我食松葉松實當時苦澀後稍便之遂使不饑不渴冬不寒夏不計此女定是秦王子嬰宮人至成帝之世三百許歲乃將歸以谷食之初聞谷臭嘔吐累日乃安如是二年許身毛乃脫落轉老而死向使不爲人所得便成仙人矣南陽文氏說其先祖漢末大亂逃去山中饑困欲死有一人教之食術遂不能饑數十年乃來還鄕裏顏色更少气力勝故自說在山中時身輕欲跳登髙履險歷日不極行冰雪中了不知寒常見一髙巖上有數人對坐博戲者有讀書者俛而視文氏因閱其相問言此子中呼上否其一人答言未可也術一名山薊一名山精故神藥經曰必欲長生長服山精昔仙人八公各服一物以得陸仙各數百年乃合神丹金液而升太淸耳人若合八物鏈而服之不得其力是其藥力有轉相勝畏故也韓終服菖蒲十三年身生毛日視書萬言皆誦之冬恆不寒又菖蒲須得生石上一寸九節已上紫花者尢善也趙佗子服桂二十年足下生毛日行五百里力舉千斤移門子服五味子十六年色如玉女入水不沾入火不灼也楚文子服地黃八年夜視有光手上車弩也林子明服術十一年耳長五寸身輕如飛能超逾淵谷二丈許杜子微服天門冬禦八十妾有子百三十人日行三百里任子季服茯苓十八年仙人玉女往從之能能彰不復食穀炙瘢皆滅面體玉光陵陽子仲服遠志二十年有子三十七人開書所視不忘坐在立亡仙經曰𨿽服艸木之葉已得數百歲忽怠於神丹終不能仙以此論之艸木延年而已非長生之藥可知也未得作丹且可服之以自支持耳或問服食藥物有前後之宜乎抱朴子答曰按中黃子服食節度云服治病之藥以食前服之服養性之藥以食後服之服金丹大藥不復論宜與不宜也一言宮庚子庚午辛未辛丑丙辰丙戌

丁亥丁巳戊寅戊申己卯己酉

三言徵甲辰甲戌乙亥乙巳丙寅丙申

丁酉丁卯戊午戊子己未己丑

五言羽甲寅甲申乙夘乙酉丙子丙午

丁未丁丑壬辰壬戌癸巳癸亥

七言商甲子甲午乙丑乙未庚辰庚戌

辛巳辛亥壬申壬寅癸夘癸酉

九言角戊辰戊戌己巳己亥庚寅庚申

辛夘辛酉壬午壬子癸丑癸未

禹步法前夆左

右過左

左就右

次夆右

右就左

次夆右

右過左

左就右

右就左

如此三步當滿二丈一尺有九迹小神方用食後服之吾以咨鄭君何以如此鄭君言此易知耳欲以藥攻病旣宜及未食內虛令藥力勢易行若以食後服之則藥但攻谷而力盡矣若養性而以食前服藥則藥力未行而被谷驅之下去不得止無益也或問曰人服藥以養性云有所宜有諸乎抱朴子答曰按玉防記及開名經皆以五音六屬知人年命之所在子午屬庚卯酉屬己寅申屬戊丑未屬辛辰戌屬丙己亥屬丁一言得之者宮與土也三言得之者徵與火也五言得之者羽與水也七言得之者商與金也九言得之者角與木也若本命屬土不宜服靑色藥屬金不宜服赤色藥屬木不宜服白色藥屬水不宜服黃色藥屬火不宜服黑色藥以五行之義木克土土克水水克火火克金金克木故也眞丹三斤白六斤合和日曝煎之令可丸旦服如麻子十丸未一年發白更黑齒墮更生身體潤澤長服之老翁還成少年常服長生不死也小餌黃金方火銷金內淸酒中二百出二百入卽沸矣握之出指間令如泥若不沸及握之不出指間卽復銷之內酒中無數也成服如彈丸一枚亦可一丸外爲小丸服三十日無寒溫神人玉女下之又銀亦可餌與金同法服此二物可居名山石室中一年卽輕舉矣人間服之名地仙勿妄傳也兩餌銷黃金法豬負革方脂三斤醇苦酒一斗取黃金五兩置器中煎之土鑪以金置肪中百入百出苦酒亦可餐一斤壽蔽天地餐半斤金壽二千歲五兩千二百歲多少便可餌之當以王相之日作之神良勿傳人傳人藥不成不神也欲食去三尸藥當服丹砂餌丹砂法丹砂一斤搗下醇苦酒三升淳漆二升【一本和二升】三物合令相得防火上煎之令可丸服如麻子三丸日再四十日腹中百病愈三尸去服之百日肌骨堅彊服之千日司命削去死籍與天地相畢日月相望攺形易容變化無常日中無影乃別有光矣

抱朴子內篇卷二﹤子部﹐道家類﹐抱朴子內外篇﹥

欽定四庫全書

抱朴子內篇卷三

晉洪撰

辯問第十二

或問曰若仙必可得聖人已修之矣而周孔不爲之者是無此道可知也抱朴子答曰夫聖人不必仙仙人不必聖聖人受命不值長生之道但自欲除殘去賊夷險平暴制禮作樂著法垂教移不正之風易流隨之俗匡將危之主扶亡防之國刋詩書撰河洛著經誥和雅頌訓童蒙應聘諸國突無凝煙席不暇暖其事則鞅掌防極窮年不已亦焉能閉聰掩明內視反聽呼吸導引長齋久潔入水淘金登山采藥數息思神斷谷淸腸哉至於仙者惟須篤志至信勤而不怠能恬能靜便可得之不待多才也有入俗之髙眞乃爲道者之重累也得合一大藥知守一養神之要則長生久視豈若聖人所修爲者云云之無限乎且夫俗所謂聖人者皆治世之聖人非得道之聖人得道之聖人則黃老是也治世之聖人則周孔是也黃帝先治世而後登仙此是偶有能兼之才者也古之帝王刻於泰山可省讀書者七十二家其餘磨滅者不可勝數而獨記黃帝仙者其審然可知也世人以人所尢長眾所不及者便謂之聖故善圍棋之無比者則謂之棋聖故嚴子卿馬綏明於今有棋聖之名焉善史書之絕時者則謂之書聖故衛恊張墨於今有書聖之名焉善刻削之尢巧者則謂之木聖故張衛馬忠於今有木聖之名焉故孟子謂伯夷淸之聖者也栁下惠和之聖者也伊尹任之聖者也吾試推演而論之則聖非一事夫班狄機械之聖也跗扁和緩治疾之聖也子韋甘均占候之聖也史蘇辛廖卜筮之聖也夏育杜回筋力之聖也荊軻聶政勇敢之聖也飛廉誇父輕速之聖也子野延州知音之聖也孫吳韓白用兵之聖也聖者人事之極號也不獨於文學而已矣莊周云盜有聖人之道五以妄意而知人之藏者明也先入而不疑者勇也後出而不懼者義也知可否之宜者知也分財均同者仁也不得此道而成天下之大盜者未之有也或曰聖人之道不得枝分葉散必總而兼之然後爲聖余答之曰孔子門徒達者七十二而各得聖人之一體是聖事有剖判也又云顏淵具體而微是聖事有厚薄也又易曰有聖人之道四焉以言者尙其辭以動者尙其變以制器者尙其象以卜筮者尙其占此則聖道可分之明證也何爲善於道徳以致神仙者獨不可謂之爲得道之聖乎苟不有得道之聖則周孔不得謂爲治世之聖乎聖旣非一矣何以當責使相兼乎按仙經以爲諸得仙者皆其受命偶值神仙之气自然所稟故胞胎之中已含信道之性及其有識則心好其事必遭明師而得其法不然則不信不求求亦不得也玉鈐記主命原由人之吉防修短於結胎受气之日皆上得列宿之精其值聖宿則聖值賢宿則賢值文宿則文值武宿則武值貴宿則貴值富宿則富值賤宿則賤值貧宿則貧值壽宿則壽值仙宿則仙又有神仙聖人之宿有治世聖人之宿有兼二聖之宿有貴而不富之宿有富而不貴之宿有兼富貴之宿有先富後貧之宿有先貴後賤之宿有兼貧賤之宿有富貴不終之宿有忠孝之宿有凶惡之宿如此不可具載其較略如此爲人生本有定命張車子之說是也苟不受神仙之命則必無好仙之心未有心不好之而求其事者也未有不求而得之者也自古至今有髙才明達而不信有仙有平平許人學而得仙者甲𨿽多所鑑識而或蔽於仙乙則多所不通而偏達其理此其非天命之所使然乎夫道家寶祕仙術弟子之中尢尙簡擇至精彌久然後告之以要訣況於世人幸自不信不求何爲當彊以語之邪旣不能化令信之又將招嗤速謗故得道之士所以與世人異路而行異處而止言不欲與之交身不欲與之雜隔千里猶恐不足以遠頰舌之攻絕軌迹猶恐不足以免毀辱之醜貴不足以誘之富不足以移之何肯常自於俗士言我有仙法乎此蓋周孔所以無緣而知仙道也且夫周孔蓋是髙才大學之深遠者耳小小之伎猶多不閒使之跳丸弄劍逾鋒投鋏履絙登橦摘盤緣案跟掛萬仞之峻峭游泳呂梁之不測手扛千鈞足躡驚飈暴虎檻豹攬飛捷矢凡人爲之而周孔不能況過於此者乎他人之所念慮蚤虱之所向背隔墻之朱紫林下之艸芥匣匱之書籍地中之寶藏丰林邃藪之鳥獸重淵洪潭之魚鱉令周孔委曲其采色分別其物名經列其多少審實其有無未必能盡知況遠於此者乎聖人不食則饑不飲則渴灼之則冰之則寒撻之則痛刃之則傷歲久則老矣損傷則病矣气絕則死矣此是其所與凡人無異者甚多而其所以不同者至少矣所以過絕人者惟在於才長思遠口給筆髙徳全行潔彊訓博聞之事耳亦安能無事不兼邪旣已著作典謨安上治民復欲使之兼知仙道長生不死以此責聖人何其多乎吾聞至言逆俗耳眞語必違眾儒士卒覽吾此書者必謂吾非毀乎聖人吾豈然哉但窮盡物理耳理盡事窮則似於訕謗周孔矣世人謂聖人從天而墜神靈之物無所不知無所不能甚乎服畏其名不敢復料之以事謂爲聖人所不能則人無復能之者也聖人所不知則人無復知之者也不可笑哉今具以迹事校之想可以悟也完山之鳥賣生送死之聲孔子不知之便可復謂顏回只可偏解之乎聞太山婦人之哭問之乃知虎食其家三人又不知此婦人何以不徙去之意須答乃悟見羅雀者純得黃口不辧其意問之乃覺及欲葬母不知父墓所在須人語之旣定墓崩又不知之弟子語之乃然流涕又疑顏淵之盜食乃假言欲祭先人卜掇塵之虛僞廏焚又不知傷人馬否顏淵後便謂之已死又周流七十餘國而不能逆知人之必不用之也而棲棲遑遑席不暇溫又不知匡人當圍之而由其道問老子以古禮禮有所不解也問郯子以鳥官官有所不識也行不知津而使人問之又不知所問之人必譏之而不告其路若爾可知不問也下車逐歌鳳者而不知彼之不住也見南子而不知其無益也諸若此不可具舉但不知仙法何足怪哉又俗儒云聖人所不能則餘人皆不能則宕人水居梁母火化子伯耐至仲都堪酷寒左慈兵解而不死甘始休糧以經歲範軼見斫而不入鱉令流屍而更生少千執百長房縮地脈仲甫假形於晨鳧張楷吹噓起雲霧未聞周孔能爲斯事也俗人或曰周孔皆能爲此但不爲耳吾答之曰必不求之於明文而指空以浮言者吾便可謂周孔能振翮翻飛翺翔八極興雲致雨移山換井但不爲耳一不以記籍見事爲據者復何限哉必若所云者吾亦可以言周孔皆已升仙但以此法不可以訓世恐人皆知不死之可得皆必悉委供養廢進官而登危浮深以修斯道是爲家無復子孫國無復臣吏忠孝並喪大倫必亂故周孔密自爲之而祕不吿人外托終亡之形內有上仙之術如此則子亦將何以難吾乎亦又未必不然也靈寶經有正機平衡飛授祑凡三篇皆仙術也吳王伐石以治宮室而於合石之中得紫文金簡之書不能讀之使使者持以問仲尼而欺仲尼曰吳王閒居有赤雀銜書以置殿上不知其義故遠諮呈仲尼以視之曰此乃靈寶之方長生之法禹之所服在水邦年齊天地朝於紫庭者也禹將仙化封之名山石函之中乃今赤雀銜之殆天授也以此論之是夏禹不死也而仲尼又知之安知仲尼不皆密修其道乎正復使聖人不爲此事未可謂無其效也人所好惡各各不同諭之以面豈不信哉誠合其意𨿽小必爲也不合其神𨿽大不學也好苦憎甘皆旣有矣嗜利棄義亦無數焉聖人之大寶曰位何以聚人曰財又曰富與貴是人之所欲而昔已有禪之以帝王之位而不用委之以四海之富而不願蔑三九之官背玉帛之聘遂山林之髙潔甘魚釣之陋業者蓋不可勝數耳又曰男女飲食人之大欲存焉是以好色不可諫甘防可忘憂而昔有絕谷棄美不畜妻妾超然獨往悟言得意顧影含歡漱流防味者又難勝記也人情莫不愛紅顏艷姿輕體柔身而黃帝悅篤醜之嫫母陳侯憐可憎之惇洽人鼻無不樂香故流黃郁金蘭麝蘇合膽素膠江蘺揭車春蕙秋蘭價同瓊瑤而海上之女逐酷臭之夫隨之不止人口無不悅甘而周文嗜不美之不以易大牢之滋味人耳無不喜樂而魏明好椎鑿之聲不以易絲竹之和音人各有意安可求此以同彼乎周孔自偶不信仙道日月有所不照聖人有所不知其可以聖人所不爲便雲天下無仙是責三光不照覆盆之內也

極言第十三

或問曰古之仙人者皆由學以得之將特稟異气耶抱朴子答曰是何言歟彼莫不負笈隨師積其功勤蒙霜冒險櫛風沐雨而躬親灑掃契闊勞藝始見之以信行終被試以危困性篤行眞心無怨貳乃得升堂以入於室或有怠厭而中止或有怨恚而造退或有誘於榮利而還修流俗之事或有敗於邪說而失其淡泊之志或朝爲而夕欲其成或坐修而立望其效若夫睹財色而心不戰聞俗言而志不沮者萬夫之中有一人爲多矣故爲者如牛毛獲者如麟角也夫彀弓弩者效力於發箭涉大川者保全於旣濟井不達泉則猶不掘也一步未至則猶不往也修塗之累非移晷所臻淩霄之髙非一簣之積然升峻者患於垂上而力不足爲道者病於方成而志不遂千倉萬箱非一耕所得千尺之木非旬日而長不測之淵起於汀瀅陶朱之資必積百千若乃人退己進陰子所以窮至道也敬卒若始羨門所以致雲龍也我志誠堅彼何人哉抱朴子曰俗民旣不能生生而務所以殺生夫有盡之物不能給無已之耗江河之流不能盈無底之器也凡人利入少而費用多者猶不供也況無錙銖之來而有千百之往乎人無少長莫不有疾但輕重言之耳而受气各有多少多者其盡遲少者其竭速其知道者補而救之必先復故然後方求量表之益若令服食旬日則肉飛骨騰導引攺朔則羽翮參差則世間無不信道之民也患乎升勺之利未堅而鐘石之費相防根荄之據未極而冰霜之毒交攻不知過之在己而反云道之無益故捐丸散而罷吐納矣故曰非長生難也聞道難也非聞道難也行之難也非行之難也終之難也良匠能與人規矩不能使人必巧也明師能授人方書不能使人必爲也夫修之猶如播谷也成之猶收谷也厥田𨿽沃水澤𨿽美而爲之失天時耕鋤又不至登稼被壠不獲不刈頃畝𨿽多猶無獲也凡夫不徒不知益之爲益也又不知損之爲損也夫損易知而速焉益難知而遲焉人尙不悟其易安能識其難哉夫損之者如燈火之消脂莫之見也而忽盡矣益之者如苗禾之播殖莫之覺也而忽茂矣故治身養性務謹其細不可以小益爲不平而不修不可以小損爲無傷而不防凡聚小所以就大積一所以至億也若能愛之於防成之於著則防乎知道矣或問曰古者豈有無所施行而偶自長生者乎抱朴子答曰無也或隨名師積功累勤便得賜以合成之藥或受祕方自行治作事不接於世言不累於俗而記著者止存其姓名而不能具知其所以得仙者故闕如也昔黃帝生而能言役使百靈可謂天授自然之體者也猶復不能端坐而得道故陟王屋而授丹經到鼎湖而飛流珠登崆峒而問廣成之具茨而事大隗適東岱而奉中黃入金穀而諮滑子論道養則資素二女精推步則訪山嵇力牧講占候則詢風後著休診則受雷岐審攻戰則納五音之防窮神姦則記白澤之辭相地理則書靑鳥之說救傷殘則綴金冶之術故能畢該祕要窮道盡眞遂乘龍以髙躋與天地乎防極也然按神仙經皆云黃帝及老子奉事大乙元君以受要訣況乎不逮彼二君者安有自得仙度世者乎未之聞也或曰黃帝審仙者橋山之冢又何爲乎抱朴子答曰按荊山經反龍首記皆云黃帝服神丹之後龍來迎之羣臣追慕無所措思或取其幾杖立廟而祭之或取其衣冠葬而守之列仙傳云黃帝自擇亡日七十日去七十日還葬於喬山山陵【一作後】忽崩墓空無屍但劍舄在焉此諸說𨿽異要於爲仙也言黃帝仙者見於道書及百家之說者甚多而儒家不肯長奇怪開異塗務於禮教而神仙之事不可以訓俗故云其死以杜民心耳朱巴欒巴於公有功惠於民百姓皆生爲之立廟祠又古者盛徳之人身去之後臣子刋其勛績於不朽之器而今世君長遷轉吏民思戀而樹徳頌之碑者往往有焉此亦黃帝有廟墓之也豈足以證其必死哉或人問曰彭祖八百安期三千斯壽之過人矣若果有不死之道彼何不遂仙乎豈非稟命受气自有修短而彼偶得其多理不可延故不免於雕隕哉抱朴子答曰按彭祖經云其自帝嚳佐堯歷夏至殷爲大夫殷王遣防女從房中之術行之有效欲殺彭祖以絕其道彭祖覺焉而逃去去時年七八百餘非爲死也黃石【一作山】公記云彭祖去後七十餘年門人於流沙之西見之非死明矣又彭祖之弟子靑衣鳥公黑穴公秀眉公白兔公子離婁公太足君髙丘子不肯來七八人皆歷數百歲在殷而各仙去況彭祖何肯死哉又劉向所記列仙傳亦言彭祖是仙人也又安期先生者賣藥於海邊瑯琊人傳世見之計已千年秦始皇請與語三日三夜其言髙其防遠博而有證始皇異之乃賜之金璧可值數千萬安期受而置之於阜鄕亭以赤玉舄一量爲報畱書曰復數千歲求我於蓬萊山如此是爲見始皇時已千歲矣非爲死也又始皇剛暴而鷔狠量是天下之不應信神仙者又不中以不然之言答對之者也至於問安期以長生之事安期答之允當始皇惺悟信世間之必有仙道旣厚惠遺又甘心欲學不死之事但自無明師也而爲盧敖徐福輩所欺弄故不能得耳向使安期生所言無據三日三夜之中足以窮屈則始皇必將烹煮屠戮不免鼎俎之禍其厚惠安可得乎或問曰世有服食藥物行气導引不免死者何也抱朴子答曰不得金丹但服艸木之藥及修小術者可以延年遲死耳不得仙也或但知服艸藥而不知還年【悞作房中】之要術則終無久生之理也或不曉帶神符行禁戒思身神守眞一則止可內令疾不起風濕不犯耳若卒有惡彊邪山精水毒害之則便死也或不得入山之法令山神爲之作禍則妖試之猛獸傷之溪毒系之蛇蝮螫之致多死事非一條也或修道晚暮而先自損傷已深難可補復補復之益未得根據而疾隨復作所以克伐之事亦何緣得長生哉或年老爲道而得仙者或年少爲道而不成者何哉彼𨿽年老而受气本多受气本多則傷淺傷淺則易救易救故得成仙也此𨿽年少而受气本少受气本少則傷深傷深則難救難救故不成仙也夫木槿楊栁斷殖之更生倒之亦生橫之亦生生之易者莫過斯木也然埋之旣淺又未得久乍刻乍剝或搖或拔𨿽壅以膏壤浸以春澤猶不免於枯瘁者以其根荄不固不暇吐其萌芽津液不得遂結其生气也人生之爲體易傷難養方之二木不及遠矣而所以攻毀之者過於刻剝據乎搖拔也培之者鮮壞之者眾死其宜也夫吐故納新者因气以長气而气大衰者則難長也服食藥物者因血以益血而血垂竭者則難益也夫奔馳而喘逆或欬或懣用方役體汲汲短乏者气損之候也面無光色皮膚枯臘唇焦脈白腠理萎瘁者血滅之證也二證旣衰於外則靈根亦雕於中矣如此則不得上藥不能救也凡爲道而不成營生而得死者其人非不有气血也然身中之所以爲气爲血者根源已喪但餘其枝流耳譬猶入水之燼火滅而煙不卽息旣斷之木柯葉猶生二者非不有煙非不有葉而其所以爲煙爲葉者已先亡矣世人以覺病之日始爲已病以絕气之日爲身喪之候也惟恐風冷與暑濕不知風冷暑濕不能侵壯實之人也但患體虛气少者不能堪之故爲所中耳何以較之設有數人年紀老壯旣同服食厚薄又等具造沙漠之地並冒嚴寒之夜素雪墮於上冰結於下寒風摧條而宵駭欬唾凝珠於唇吻則其中將有獨中冷者而不必盡病也非冷气之有偏人體有不耐者耳故俱食一物或獨以結病者非此物之有偏毒也鈞器齊飲而或醒或醉者非酒勢之有彼此也同冒炎暑而或獨以暍死者非天之有公私也齊服一藥而或獨昏暝煩悶者非毒烈之有愛憎也是以衝風赴林而枯柯先摧洪濤淩崖而抱隙者頹烈火燎原而燥卉前焚龍椀墜地而脆者獨破由玆以觀則人之無道體已素病因風寒暑濕者以發之耳苟能令正气不衰形神相衛莫能傷也凡爲道者常患於晚不患於早也恃年紀之少壯體力之方剛者自役過差百病兼結命危朝露不得大藥但服艸木可以差於常人不能延其大限也故仙經曰養生以不傷爲本此要言也神農曰百病不愈安得長生信哉斯言也或問曰所謂傷之者其非淫欲之間乎抱朴子曰亦何獨斯哉然長生之要在乎還年之道上士知之可以延年除病其次不以自伐者也若年尙少壯而知還年服陰丹以補腦采玉液於長谷者不服藥物亦不失三百歲也但不得仙耳而不得其術者古人方之於冰杯之盛湯羽苞之蓄火也且又才所不逮而困思之傷也力所不勝而彊舉之傷也悲哀憔悴傷也喜樂過差傷也汲汲所欲傷也久談言笑傷也寢息失時傷也挽弓引弩傷也沈醉嘔吐傷也飽食卽臥傷也跳走喘乏傷也歡呼哭泣傷也陰陽不交傷也積傷至盡則早亡早亡非道也是以養生之方唾不及遠行不疾步耳不極目不久視坐不至久臥不及疲先寒而衣先熱而解不欲極餓而食食不過飽不欲極渴而飲飲不過多凡食過則結積聚飲過則成痰癖不欲甚勞甚逸不欲起晚不欲汗流不欲多睡不欲奔車走馬不欲極目遠望不欲多啖生冷不欲飲酒當風不欲數數沐浴不欲廣志遠願不欲規造異巧冬不欲極寒夏不欲窮涼不露臥星下不眠中見肩大寒大大風大霧皆不欲冒之五味入口不欲偏多故酸多傷脾苦多傷肺辣多傷肝醎多則傷心甘多則傷腎此五行自然之理也凡言傷者亦不便覺也謂久則壽損耳是以善攝生者臥起有四時之早晚興居有至和之常制調利筋骨有偃仰之方杜疾閒邪有吞吐之術流行榮衛有補瀉之法節宣勞逸有與奪之要忍怒以全陰气抑喜以養陽气然後先將服艸木以救虧缺後服金丹以定無窮長生之理盡於此矣若有欲決意任懷自謂達識知命不泥異端極情肆力不營久生者聞此言也𨿽風之過耳電之經目不足諭也𨿽身枯於流連之中气絕於紈綺之間而甘心焉亦安可告之以養生之事哉不惟不納乃謂妖訛也而望彼信之所謂以明鑑紿蒙瞽以絲竹娛聾夫也

勤求第十四

抱朴子曰天地之大徳曰生生好物者也是以道家之所至祕而重者莫過乎長生之方也故防血誓盟乃傳傳非其人戒在天罰先師不敢以輕行授人須人求之至勤者尢當揀選至情者乃教之況乎不好不求求之不篤者安可自沽以告之哉其受命不應仙者𨿽曰見仙人成羣在世猶必謂彼自異種人天下別有此物或呼爲魅之變化或云偶值於自然其有肯謂修爲之所得哉苟所不信𨿽令赤松王喬言提其耳亦當指以爲妖訛然時頗有識信者復患於不能勤求明師夫曉至要得眞道者誠自甚稀非倉卒可值也然知之者但謂少耳亦未嘗絕於世也由求之者不廣不篤有仙命者要自當與之相值也然求而不得者有矣未有不求而得者也世間自有姦僞圖錢之子而竊道士之號者不可勝數也然此等復不肯謂挺無所知也皆復粗開頭角或妄沽名加之以伏邪飾僞而好事之徒不識其眞僞者徒多之進問自取誑惑而拘制之不令得行廣防奇士異人而告之曰道盡於此矣以誤於有志者之不少可嘆可恚也其或間有曉消五雲飛八石轉九丹治黃白水瓊【一作慬】瑤花朱碧凝霜雪於神鑪采靈芝於嵩嶽者則多而毀之曰此法獨有赤松王喬知之今世之人而云知之者皆虛妄耳則淺見之家不覺此言有詐僞而作便息遠求之意悲夫可爲慨嘆者也淩晷飈飛暫少忽老迅速之甚諭之無物百年之壽三萬餘日耳防弱則未有所知衰邁則歡樂並廢童蒙昏耄除數十年而險隘憂病相防代有居世之年略消其半計定得百年者喜笑平和則不過五六十年咄嗟滅盡哀憂昏耄六七千日耳顧盼已盡矣況於全百年者萬未有一乎諦而念之亦無以笑彼夏虫朝菌也蓋爲不知道者之所至悲矣俚語有之人在人間日失一日如牽牛羊以詣屠所每進一步而去死轉近此譬𨿽醜而實理也達人所以不愁死者非不欲求亦固不知所以免死之術而空自焦愁無益於事故云樂天知命故不憂耳非不欲久生也姬公請代武王仲尼曳杖悲懷是知聖人亦不樂速死矣俗人見莊周有大夢之諭因復競共張齊死生之論蓋詭道彊達陽作違抑之言皆仲尼所爲破律應殺者也今察諸有此談者被疾病則遽鍼炙冒危險則甚畏死然末俗通獘不崇眞信背典誥而治子書若不吐反理之巧辧者則謂之朴野非老莊之學故無骨殖而取偶俗之徒遂流漂於不然之說而不能自返也老子以長生久視爲業而莊周貴於揺尾塗中不爲被之被繡之牛餓而求粟於河侯以此知其不能齊死生也晚學不能考校虛實偏據一句不亦謬乎且夫深入九泉之下長夜罔極始爲螻蟻之糧終與塵壤合體令人怛然心熱不覺咄嗟若必有求生之志何可不棄置不急之事以修妙之業哉其不信則已矣其信之者復患於俗情之不蕩盡而不能專以養生爲意而營世務之餘暇而爲之所以或有爲之者恆病晚而多不成也凡人之所汲汲者勢利嗜欲也苟我身之不全𨿽髙官重權金玉成山妍艷萬計非我有也是以上士先營長生之事長生定可以任意若未升去世可且地仙人間若彭祖老子止人中數百歲不失人理之歡然後徐徐登遐亦盛事也然決須好師師不足奉亦無由成也昔漢太后從夏侯勝受尙書賜勝黃金百斤他物不可勝數及勝死又賜勝家錢二百萬爲勝素服一百日成帝在東宮時從張禹受論語及卽尊位賜禹爵關內侯食邑千戶拜光祿大夫賜黃金百斤又遷丞相進爵安侯年老乞骸骨賜安車駟馬黃金百斤錢數萬及禹疾天子自臨省之親拜禹牀下章帝在東宮時從桓榮以受孝經及帝卽位以榮爲大常少卿天子幸榮第令榮東面坐設幾杖防百官及榮門生生徒數百人帝親自持業講說賜榮爵關內侯食邑五千戶及榮病天子幸其家入巷下車抱捲而趨如弟子之禮及榮薨天子爲榮素服凡此諸君非能攻城野戰折衝拓境懸旌效節【一作效洞】折連方轉元功騁銳絕域也徒以一經之業宣傳章句而見尊重巍巍如此此但能說死人之餘言耳帝王之貴猶自卑降以敬事之世間或有欲試修長生之道者而不肯謙下於堪師者直爾蹴迮從求至要寧可得乎夫學者之恭遜驅走何益於師之分寸乎然不爾則是彼心不盡彼心不盡則令人告之不力告之不力則祕訣何可悉得乎不得已當以浮淺示之豈足以成不死之功哉亦有人皮膚好喜而信道之誠不根心神有所索取陽爲曲恭累日之間怠慢已出若值明智之師且欲詳觀來者意態試以淹久故不告之以測其志則若此之人情僞行露亦終不得而教之教之亦不得盡言吐實言不盡則爲之無益也陳安世者年十三歲蓋灌叔本之客子耳先得仙道叔本年七十皓首朝夕拜安世曰道尊徳貴先得道者則爲師矣吾不敢倦執弟子之禮也由是安世告之要方遂得仙去矣夫人生先受精神於天地後稟气血於父母然不得明師告之以度世之道則無由免死鑿石有餘焰年命已雕頹由此論之明師之恩誠爲過於天地重於父母多矣可不崇之乎可不求之乎抱朴子曰古人質直貴行賤言故爲政者不尙文辧修道者不崇辭說風俗衰薄外飾彌繁方防旣山集於儒門而內書亦鞅掌於術家初學之徒卽未便可授以大要又亦人情以本末殷富者爲快故後之知道者幹吉容嵩桂帛諸家各著千數篇然率多教誡之言不肯爲人開顯大趨向之指歸也其指眞之訣或但口傳或不過防尺之素在領帶之中非隨師經久累勤歷試者不能得也猥雜弟子亦各隨其用心之疎密履苦之久遠察其聰明之所逮及材力之所能辦各有所授千百歲中時有盡其囊枕之中肘腋之下祕要之防耳或但將合成藥以分之足以使之不死而已而終年不以其方文傳之故世之道士知金丹之事者萬無一也而管見之屬謂仙法當具在於紛紜之書及於祭祀拜伏之間而已矣夫長生制在乎生命非祠醮之所得也昔秦漢二代大興祈禱所祠太乙五神陳寶八仙之屬動用牛羊谷帛錢費億萬計無所益況於匹夫徳之不備體之不養而欲以三牲酒肴祝願神以索延年惑亦甚矣或頗有好事者誠欲爲道而不能勤求名師合作異藥而但晝夜誦講不要之數千百卷詣老無益便謂天下果無仙法或舉門扣頭以向空坐烹宰犧牲燒香請福而病者不能愈死喪相襲破產竭財一無其效終不悔悟自謂未篤若以此之勤求知方之師以此之費給買藥祕術之直者亦必得神仙長生度世也何異詣老空耕石田而望千倉之收用力𨿽勤不得其所也所謂適楚而道燕馬𨿽良而不到非行之不疾然失其道也或有性信而喜信人其聰明不足以校練眞僞揣測深淺所博涉素狹不能賞物後世頑淺趣得一人自譽之子云我有祕書便守事之而庸人小兒多有外托有道之名名過其實由於誇誑內抱貪濁惟利是圖所有請爲輒彊喑鳴俛仰抑揚若所知寶祕之深而不可得之狀其有請從其所求俛仰含笑或許以頃後故使學者欲罷而不能自謂事之未勤而禮幣之尙輕也於是篤信之心尢加恭肅賂以珠玩爲之執奴僕之役不辭負重涉遠不避經險履危欲以積勞自效服苦求哀庶有異聞而虛引歲月空委二親之供養捐妻子而不卹戴霜蹈冰連年隨之而妨資棄力卒無所成彼初誠欺之末或慚之懵然體中實自空罄短乏無能法以相教將何法以成人乎余目見此輩不少可有十餘人或自號髙名久居於世世或謂之已三四百歲但易名字詐稱聖人托於人間而多有承事之者余但不喜書其人之姓名耳頗遊俗間凡夫不識妍爲共稱揚增長妖妄爲彼巧僞之人虛生華譽歙習遂廣莫能甄別故或令髙人偶不畱意澄察而但任兩耳誤於後學常由此輩莫不使人嘆息也毎見此曹欺誑天下以規勢利者遲速皆受殃罰天𨿽疎終不漏也但誤有志者可念耳世人多逐空聲鮮能校實聞甲乙多弟子至以百許必當有異便載馳競逐赴爲相聚守之徒妨工夫以崇重彼愚陋之人也而不復尋精彼得門人之力或以致富辧逐之𨿽久猶無成人之道愚夫故不知此人不足可事何能都不與悟自可悲哉夫搜尋仞之壠求乾天之木漉牛迹之中索吞舟之鱗用日𨿽久安能得乎嗟乎將來之學者𨿽當以求師爲務亦不可以不詳擇爲急也陋狹之夫行淺徳薄功防緣少不足成人之道亦無功課以塞人重恩也深思其勿令徒勞也抱朴子曰諸虛名之道士旣善爲誑詐以欺學者又多防短慝愚恥於不知陽若博涉已足終不肯行求請問於勝己者蠢爾守窮面墻而立又不但拱默而已乃復憎忌於實有道者而謗毀之恐彼聲名之過己也此等豈有意於長生之法哉爲欲以合致弟子圖其財力以快其情欲而已矣而不知天髙卑其後必受斯殃也夫貧者不可妄云我富也賤者不可虛云我貴也況道徳之事實無而空養門生弟子乎凡俗之人猶不宜懷妬善之心況於道士尢應以忠信快意爲生者也云何當以此之徶然函胸臆間乎人自不能聞見神明而神明之聞見己之甚易也此何異乎在紗幌之外不能察軒房之內而肆其倨慢謂人之不見己此亦如竊鐘棖物鏗然有聲惡他人聞之因自掩其耳者之也而聾瞽之存乎精神者惟欲專擅華名獨聚徒眾外求聲價內規財利患疾勝己乃劇於俗人之爭權勢也遂以唇吻爲刃鋒以毀譽爲朋黨口親心疎貌合行離陽惇同志之言陰挾蜂蠆之毒此乃天人所共惡招禍之符檄也夫讀五經猶宜不恥問下以進徳修業日有緝熙至於射禦之粗伎數書之淺功農桑之陋事規矩之小術尙須師授以盡其理況營長生之法欲以延年度世斯與救防死事無異也何可務惜請受之名而永受無知之困至老不攺臨死不悔此亦天民之篤暗者也令人代之慚悚爲之者獨不顧形影也爲儒生尙當兀然守朴外托質素知而如否有而如無令庸兒不得盡其稱而不問不對對必辭讓而後言何其爲道士之人彊以不知爲知以無有爲有虛自耀以圖姦利者乎迷而不知返者愈以遂往若有以行此者想不恥故也吾非苟爲此言誠有爲而興所謂疾之而不能默然也徒湣念慮人不忍見嬰兒之投井不禦苦口其危至矣不俟脈診而可知者也抱朴子曰設有死罪而人能救之者必不爲之吝勞辱而憚卑辭也必獲生生之功也今雜猥道士之輩不得金丹大法必不得長生可知也𨿽治病有起死之效絕谷則積年不饑役使神坐在立亡瞻視千里知人盛衰發沈祟於幽翳知禍福於未萌猶無益於年命也尙羞行請求恥事先達是惜一日之屈而甘防極之庸是不見事者也古人有言曰生之於我利亦大焉論其貴賤𨿽爵爲帝王不足以此法比焉論其輕重𨿽富有天下不足以此術易焉故有死王樂爲生鼠之諭也夫治國而國平治身而身生非自至也皆有以致之也惜短乏之虛名恥師授之暫勞𨿽曰不愚吾不信也今使人免必死而就戮刑者猶欣然喜於去重而卽輕脫炙爛而保視息甘其苦痛過於更生矣人但莫知當死之日故不慚憂耳若誠知之而刖劓之事可得延期者必將爲之況但躬親灑掃執巾竭力於勝己者可以見教不死之道亦何足爲苦而蔽者憚焉假令有人恥迅走而待野火之燒爇羞逃風而致沈溺於重淵者世必呼之爲不曉事也而咸知笑其不避災危而莫怪其不畏僨禍何哉抱朴子曰昔者之著道書多矣莫不務廣浮巧之言以崇虛之防未有究論長生之階徑箴砭爲道之病痛如吾之勤勤者也實欲令迷者知返失之東隅收之桑楡墜井引綆愈於遂沒但惜養危病而距惡石者不可如何耳人誰無過過而能攺日月之蝕晞顏氏之子也又欲使將來之好生道者審於所托故竭其忠告之良謀而不飾淫麗之言言發甚指切筆不覺辭痛惜在於長生而折抑邪耳何所索哉抱朴子曰深念學道藝養生者隨師不得其人竟無所成而使後之有志者見彼之不得長生因雲天下之果無仙法也凡欲度生必不能苦身約己以修妙者亦徒進失幹祿之業退無難老之功內誤其身外沮將來也仙之可學致如黍稷之可播種得甚炳然耳然未有不耕而獲嘉禾未有不勤而獲長生度世也

雜應第十五

或曰敢問斷谷可以長生乎凡有防法何者最善與抱朴子答曰斷谷只可省殽糧之費不能獨令人長生也問諸曾斷谷積久者云差少病痛勝於食穀時其服術及餌黃精及禹餘糧日再服久令人多气力堪負擔遠行身輕不困其服諸石藥一服守之十年五年者及吞气服符飲神水輩但爲不饑耳體力不任勞也道書𨿽言欲得長生腸中當淸欲得不死腸中無滓又云食艸者善走而愚食肉者多力而悍食穀者智而不壽食气者神明不死此乃行气者一家之偏說耳不可便孤用也若欲服金丹大藥先不食百許日爲快若不能者正爾服之但得仙少遲耳無大妨也若遭世荒斂山林知此斷谷法者則可以不餓死其不然也則無急斷無可大益又止人中斷肉聞肥鮮之气皆不能不有欲於中心若未絕俗委家巖棲岫處者固不能成遂體五味無致自苦不如莫斷谷而節量饑飽近有一百許法或服守中石藥數十丸便辟四五十日不饑練松栢及術亦可以守中但不及大藥久不過十年以還或辟一百二百日或須日日服之乃不饑者或先作美食極飽乃服藥以養所食之物令不消化可辟三年欲還食穀當以葵子豬膏下之則所作美食皆下不壞如故也洛陽有道士董威輩常止白社中了不食陳子敍共守事之從學道積久乃得其方云日甘艸防風殼實之屬十許種搗爲散先服方寸匕乃吞石子大如雀卵十二枚足辟百日輒更服散气力顏色如故也欲還食穀者當服葵子湯下石子乃可食耳又赤龍血靑龍膏作之用丹砂曾靑水以石內其中復須臾石柔而可食也若不卽取便消爛盡也食此石以口取飽令人丁壯又有引石散以方寸匕投一斗白石子中以水合煮之亦立熟如芋子可食以當谷也張太舉家及弟子數十人居林慮山中以此法食石十餘年皆肥健但爲須得白石不如赤龍血靑龍膏取得石便可用又當煮之有薪火之煩耳或用符或用水或符水兼用或用漧棗日九枚酒一二升者或食十二時气從夜半始從九九至八八七七六六五五而止或春向東食歲星靑气使入肝夏服熒惑赤气使入心四季之月食鎭星黃气使入脾秋食太白白气使入肺冬服辰星黑气使入腎又中嶽道士郤元節食六戊之精亦大有效假令甲子之旬有戊辰之精則竟其旬十日常向辰地而吞气到後甲復向其旬之戊也甘始法召六甲六丁玉女各有名字因以祝水而飲之亦可令牛馬皆不饑也或思脾中神名名黃裳子但合口食內气此皆有眞效餘數見斷谷人三年二年者多皆身輕色好堪風寒暑濕大都無肥者耳𨿽未見數十歲不食者然人絕谷不過十許日皆死而此等已積載而自若亦何疑於不可大久乎若令諸絕谷者轉羸極常慮之恐不可久耳而問諸爲之者無不初時少气力而後稍丁健月勝一月歲勝一歲正爾可久無嫌也夫長生得道者莫不皆由服藥吞气而達之者而不妄也夫服藥斷谷者略無不先極也但用符水及單服气者皆四十日中疲瘦過此乃健耳鄭君云本性飲酒不多昔在銅山中絕谷二年許飲酒數斗不醉以此推之是爲不食更令人耐毒耐毒則是難病之候也余因此問山中那得酒鄭君言先釀好雲液勿壓漉因以桂附子甘艸五六種末合丸之曝漧以一丸如雞子許投一斗水中立成美酒又有黃帝雲液泉法以蘗米及七八種藥合之取一升輒內一水中如千歲苦酒之內水也無或盡時而味常好不變飲之大益人又符水斷谷𨿽先令人羸然宜兼知者倘卒遇荒年不及合作藥物則符水爲上矣有馮生者但單吞气斷谷已三年觀其步陟登山擔一斛許重終日不倦又時時引弓而略不言語言語又不肯大聲問之云斷谷亡精費气最大忌也余亦屢見淺薄道士輩爲欲虛曜奇怪招不食之名而實不知其道但虛爲不啖羹飯耳至於飲酒日中斗餘脯臘防棗栗雞子之屬不絕其口或大食肉而咽其汁吐其滓終日經口者數十斤此直是更作美食矣凡酒客但飲酒食脯而不食穀皆自堪半歲一歲而不蹙頓矣未名絕谷耳吳有道士石春毎行气爲人治病待病者之愈百日或十日乃食吳景帝聞之曰此但不久必當饑死也乃召取鎖閉令人備守之春但求三二升水如此一年餘春顏色更鮮悅气力如故景帝問之可復堪防時春言無限可數十年但恐老死耳不憂饑也乃罷遣之按如春言是爲斷谷不能延年可知也今時亦有得春之法者或問不寒之道抱朴子曰或以立冬之日服六丙六丁之符或閉口行五火之炁千二百徧則十二月中不寒也或服太陽酒或服紫石英米漆散或先服雄丸一後服雌丸二【別本先雌後雄】亦可堪一日一夕不寒也雌丸用雌黃曾靑石磁石也雄丸用雄黃丹砂石膽也然此無益於延年之事也或問不之道抱朴子曰或以立夏日服六壬六癸之符或行六癸之气或服水【一作冰】之丸或服飛霜之散然此用簫丘上木皮及五月五日中時北行黑蛇血故少有得合之者也惟防伯子王仲都此二人衣以重裘曝之於夏日之中周以十二鑪之火口不稱身不流汗蓋用此方者也或問辟五兵之道抱朴子曰吾聞吳文皇帝曾從介先生受要道云但知書北斗字及日月字便不畏白刃帝以試左右數十人嘗爲先登鋒陷陣皆終身不傷也鄭君云但誦五兵名亦有驗刀名大房虛星主之弓名曲張氐星主之矢名彷徨熒惑星主之劍名大傷角星主之弩名遠望張星主之防名大將軍參星主之也臨戰時常細祝之或以五月五日作赤靈符著心前或丙午日日中時作燕君龍虎二囊符歲符歲易之月符月易之日符日易之或佩西王母兵信之符或佩熒惑朱雀之符或佩南極鑠金之符或戴卻刃之符祝融之符或傅玉札散或浴禁蔥湯或取牡荊以作六陰神將符符指敵人或以月蝕時刻三千歲蟾蜍喉下有八字者血以書所持之刃劍或帶武威符熒火丸或交鋒刃之際乘魁履防呼四方之長亦有明效今世之人亦有得禁辟五兵之道往往有之或問淪之道抱朴子曰神道有五坐在立亡其數焉然無益於年命之事但在人間無故而爲此則致詭怪之聲不足妄行也可以備兵亂危急不得已而用之可以免難也鄭君云服大符十日欲則左轉欲見則右回也或以玉丸塗人身中或以蛇足散或懷離母之艸或折靑龍之艸以伏六丁之下或入竹田之中而執大樞之壤或造河龍石室而云蓋之陰或伏淸冷之淵以過幽闕之徑或乘天一之馬以遊紫房或登天一之明堂或入玉女之金匱或背輔向官立三蓋之下或投巾解履【缺文】膽煎及而衣符子居防【一作象】人淸液桂梗六甲父母僻側之膠防馬泥丸木之子金商之艾或可爲小兒或可爲老翁或可爲鳥或可爲獸或可爲艸或可爲木或可爲六畜或依木成木或依石成石依水成水依火成火此所謂移形易貌不能多者也或問魏武帝曾收左元放而桎梏之而得自然解脫以何法乎抱朴子曰吾不能正知左君所施用之事然歷覽諸方書有月三服薏苡子和用三五陰丹或以偶牙陽胞或以七月七日東行跳脫防或以五月五日石上龍子單衣或衣夏至日霹揳或以天文二十一字符或以自解去父血或以玉子餘糧或合山君目河伯餘糧浮雲渣以塗之皆自解然左君之變化無方未必由此也自用六甲變化其眞形不可得執也或問曰爲道者可以不病乎抱朴子曰養生之盡理者旣將服神藥又行气不懈朝夕導引以宣動榮衛使無輟閡加之以房中之術節量飲食不犯風濕不患所不能如此可以不病但患居人間者志不得專所修無恆又苦懈怠不勤不得不有疹疾耳若徒有信道之心而無益己之業年命在孤虛之下體有損傷之危則三尸因其衰月危日入絕命病鄕之時招呼邪气妄延魅來作殃害其六厄並防三刑同方者其災必大其尙盛者則生諸疾病先有疹患者則令發動是以古之初爲道者莫不兼修醫術以救近禍焉凡庸道士不識此理恃其所聞者大致不關治病之方又不能絕俗幽居專行內事以卻病痛及病無以攻療乃更不如凡人之專湯藥者所謂進不得邯鄲之步退又失壽陵之義者也余見戴霸華佗所集金匱綠囊崔中書黃素方及百家雜方五百許捲甘胡呂付周始甘唐通阮南河等各撰集暴卒備急方或一百十或九十四或八十五或四十六世人皆爲精悉不可加也余究而觀之殊多不備諸急病其尙未盡又渾漫雜錯無其條貫有所尋按不卽可得而治卒暴之候皆用貴藥動數十種自非富室而居京都者不能素儲不可卒辦也又多令人以鍼治病其炙法又不明處所分寸而但說身中孔穴榮兪之名自非舊醫備覽明堂流注偃側圖者安能曉之哉余所撰百卷名曰玉局方皆分別病名以相續不相雜錯其九十三卷皆單行徑易籬陌之間顧盼皆藥眾急之病無不畢備家有此方可不用醫醫多承襲世業有名無實但養虛聲以圖財利寒白退士所不可得使使之者乃多誤人未若自閒其要勝於所迎無知之醫醫又不可卒得得又不肯卽爲人使使腠理之防疾成膏肓之深禍乃至不救且暴急之病而遠行借問率多枉死矣或問將來吉凶安危去就知之可前審爲有道乎抱朴子曰仰觀天文俯察地理占風气布籌算推三綦步九宮撿八卦考飛伏之所集診訞訛於物占休咎於防皆下術常伎疲勞而難恃若乃不出帷幕而見天下乃爲入神矣或以三皇天文召司命司危五嶽之君阡陌亭長六丁之靈皆使人見之而對問以諸事則吉凶昭然存諸掌無遠近幽深咸可先知也或召六陰玉女其法六十日而成成則長可役使或祭致八史八史者八卦之精也亦足以預識未形矣或服葛花及秋芒麻勃刀圭方寸匕忽然如欲臥而聞人語之以所不覺之事吉凶立定也或用明鏡九寸以上自照有所思存七日七夕則見神仙或男或女或老或少一示之後心中自知千里之外方來之事也明鏡或用一或用二謂之日月鏡或用四謂之四規四規者照之時前後左右各施一也用四規所見來神甚多或縱目或乘龍駕虎冠服彩色不與世同皆有經圖欲修其道當先暗誦所當致見諸神姓名位號識其衣冠不爾則卒至而忘其神或能驚懼則害人也爲之率欲得靜漠幽閒林麓之中外形不經目外聲不入耳其道必成也三童九女節壽君九首蛇軀百二十官𨿽來勿得熟視也或有問之者或有訶怒之者亦勿答也或有侍從煒曄力士甲卒乘龍駕虎簫鼓嘈嘈勿舉目與言也但諦念老君眞形老君眞形見則起再拜也老君眞形者思之姓李名聃字伯陽身長九尺黃色身嘴隆鼻秀眉長五寸耳長七寸額有三理上下徹足有八卦以神爲牀金樓玉堂白銀爲階五色云爲衣重疊之冠鋒鋋之劍從黃童百二十人左有十二靑龍右有二十六白虎前有二十四朱雀後有七十二武前道十二窮奇後從三十六辟邪雷電在上晃晃昱昱此事出於仙經中也見老君則年命延長心如日月無事不知也或問堅齒之道抱朴子曰能養以華池浸以醴液淸晨建齒三百過者永不揺動其次則含地黃煎或含膽湯及蛇脂丸石丸九棘散則已動者更牢有虫者卽愈又服靈飛散者則可令旣脫者更生也或問聰耳之道抱朴子曰能龍導虎引熊經咽燕飛蛇屈鳥伸天俛地仰令赤黃之景不去洞房猿據兔驚千二百至則聰不損也其旣聾者以薫之或以棘頭羊糞桂毛雀桂成裹塞之或以狼毒治葛或以附子蔥涕合內耳中或以蒸鯉魚腦灌之皆愈也或問明目之道抱朴子曰能引三焦之升【一作外】景召大火於南離洗之以明日熨之以陽光及燒丙丁洞視符以酒和洗之古人曾以夜書也或苦酒煮蕪菁子令熟曝榦末服方寸匕日三盡一斗能夜視有見矣或以犬膽煎靑羊班鳩石決明充蔚百花散或以雞舌香黃連乳汁煎注之諸有百疾之在目者皆愈而更加精明倍常也或問登峻涉險遠行不極之道抱朴子曰惟服食大藥則身輕力勁勞而不疲矣若初入山林體未全實者宜以雲珠粉百華醴子湯洗腳及虎膽丸朱明酒天雄鶴脂丸飛廉煎秋芒車前澤防散用之旬日不但涉遠不極乃更令人行疾可三倍於常也若能乘蹻者可以周流天下不拘山河凡乘蹻道有三法一曰龍蹻二曰虎蹻三曰鹿盧蹻或服符精思若欲行千里則以一時思之若晝夜十二時思之則可以一日一夕行萬二千里亦不能過此過此當更思之如前法或用棗心木爲飛車以牛革結還劍以引其機或存念作五蛇六龍三牛交罡而乘之止升四十里名爲太淸太淸之中其气甚防防能勝人也師言鳶飛轉髙則但直舒兩翅了不復扇搖之而自進者漸乘防气故也龍初升階云其上行四十里則自行矣此言出於仙人而畱傳於世俗耳實非凡人所知也又乘蹻須長齋絕葷菜斷血食一年之後乃可乘此三蹻耳𨿽復服符思五龍蹻行最遠其餘者不過千里也其髙下去畱皆自有法勿得任意耳若不奉其禁則不可妄乘蹻有傾墜之禍也或曰老子篇中記及龜文經皆言大兵之後金木之年必有大疫萬人餘一敢問避疫之道抱朴子曰仙人入瘟疫祕禁法思其身爲五玉五玉者隨四時之色春色靑夏赤四季月【四季或作六月】黃秋白冬黑又思冠金巾思心如炎火大如斗則無所畏也又一法思其發散以被身一發端輒有一大星綴之又思作七星北斗以魁覆其頭以罡指前又思五臟之气從兩目出周身如雲霧肝靑气肺白气脾黃气腎黑气心赤气五色紛錯則可與疫病者同牀也或禹步呼直日玉女或閉气思力士操千斤錘百二十人以自衛或用射丸赤車使者丸冠軍丸徐長卿【藥名也】散玉函精粉靑牛道士燻身丸崔【一作雀】文黃【一作星】散艸玉酒黃庭丸皇符老子領中符赤子桃花符皆有良效者也

黃白第十六

抱朴子曰神仙經黃白之方二十五卷千有餘首黃者金也白者銀也古人祕重其道不欲指斥故之云爾或題篇云庚辛亦金也然率多深防難知其可解分明者少許爾世人多疑此事爲虛誕與不信神仙者正同也余昔從鄭公受九丹及金銀液經因復受黃白中經五卷鄭君言曾與左君於廬江同山中試作皆成也然而齊潔禁忌之辛苦與金丹神仙藥無異也俗人多譏余好攻異端謂余爲趣欲通天下之不可通者余亦何爲然哉余若此欲以奇事騁辭章於來世則余所著外篇及雜文二百餘卷足以寄意於後代不復須此且此內篇皆直語耳無藻飾也余又知論此曹事世人莫不呼爲迂闊不急未若論俗間切近之理可合眾心也然余所以不能已於斯事知其不入世人之而猶論著之者誠見其效驗又所承授之師非妄言者而余貧苦無財力又遭多難之運有不已之無賴兼以道路逼塞藥物不可得竟不遑合作之餘今告人言我曉作金銀而躬自饑寒何異自不能行而賣治躄之藥求人信之誠不可得然理有不如意亦不可以一槪斷也所以勤勤綴之於翰墨者欲令將來好奇賞眞之士見余書而具論道之意耳夫變化之術何所不爲蓋人身本見而有之之法神本而有見之之方能爲之者往往多焉水火在天而取之以諸燧鉛性白也而赤之以爲丹丹性赤也而白之以爲鉛雲雨霜雪皆天地之气也而以藥作之與眞無異也至於飛走之屬蠕動之稟形造化旣有定矣及其倐忽而易舊體攺更而爲異物者千端萬品不可勝論人之爲物貴性最靈而男女易形爲鶴爲石爲虎爲猿爲砂爲黿又不少焉至於髙山爲淵深谷爲陵此亦大物之變化變化者乃天地之自然何爲嫌金銀之不可以異物作乎譬諸陽燧所得之火方諸所得之水與常水火豈有別哉蛇之成龍茅糝爲膏亦與自生者無異也然其根源之所緣由皆自然之感致非窮理盡性者不能知其指歸非原始見終者不能得其情狀也狹觀近識桎梏巢穴揣淵妙於不測推神化於虛誕以周孔不說墳籍不載一切謂爲不然不亦陋哉又俗人以劉向作金不成便雲天下果無此道是見田家或遭水旱不收便謂五穀不可播殖得也成都內史吳大文博達多知亦自說昔事道士李根見根煎鉛鍚以少許藥如大豆者投鼎中以鐵匙攪之冷卽成銀大文得其祕方但欲自作百日齋便爲之而畱連在官竟不能得恆嘆息言人間不足處也又桓君山言漢黃門郎程偉好黃白術娶妻得之方家女偉常從駕出而無時衣甚憂妻曰請致兩端縑縑卽無故而至前偉按枕中鴻寶作金不成妻乃往視偉偉方扇炭燒筒筒中有水銀妻曰吾欲試相視一事乃出其囊中藥少少投之食頃發之已成銀偉大驚曰道近在汝處而不早告我何也妻曰得之須有命者於是偉日夜說誘之賣田宅以供美食衣服猶不肯告偉偉乃與伴謀撾笞伏之妻輒告偉言道必當傳得其人得其人道路相遇輒教之如非其人口是而心非者𨿽寸斷支解而道猶不出也偉逼之不止妻乃發狂裸而走以泥自塗遂卒近者前廬江太守華令思髙才達學洽聞之士也而事之不經者多所不信後有道士說黃白之方乃試令作之云以鐵器銷鉛以散藥投中卽成銀又銷以他藥投之乃作黃金又從此道士學徹視之方行之未百日夜臥卽便見天文及四鄰了了不覺復有屋舍籬障又妾名瑤華者已死乃見形與之言語如平生又祭廟聞廟神答其拜牀似動有聲令思乃嘆曰世間乃定無所不有五經𨿽不載不可便以意斷也然不聞方伎者卒聞此亦焉能不驚怪也又黃白術亦如合神丹皆須齋潔百日已上又當得閒解方書意合者乃可爲之非濁之人及不聰明人希涉術數者所辧作也其中或有須口訣者皆宜師授又宜入於深山之中淸潔之地不欲令凡俗愚人知之而劉向於宮中作之使宮人供給其事必非齋潔者又不能斷絕人事使不來往也如此安可得成哉桓譚新論曰史子心見署爲丞相史官架屋發吏卒及官奴婢以給之作金不成丞相自以力不足又白傅太后不復利於金也聞金成可以作延年藥又甘心焉乃除之爲捨之北宮中使者待遇寧有作此神方可於宮中而令凡人雜錯共爲之者哉俗間染繒練尙不欲使雜人見之見之卽壞況黃白之變化乎凡事無巨細皆宜得要若不得其法妄作酒漿醬醋羹臛猶不成況大事乎余曾諮於鄭君曰老君云不貴難得之貨而至治之世皆投金於山捐玉於谷不審古人何用金銀爲貴而遺其方也鄭君答余曰老君所云謂夫披沙剖石傾山漉淵不遠萬里不慮壓溺以求珍玩以妨民時不知止足以飾無用反欲爲道志求長生者復兼商賈不惇信讓浮深越險幹沒逐利不吝軀命不修寡欲者耳至於眞人作金自欲餌服之致神仙不以致富也故經曰金可作也世可度也銀亦可餌服但不及金耳余難曰何不餌世間金銀而化作之作之則非眞非眞可詐僞也鄭君答余曰世間金銀皆善然道士率皆貧故諺云無有肥仙人富道士也師徒或十人或五人亦安得金銀以供之乎又不能遠行采取故宜作也又化作之金乃是諸藥之精勝於自然者也仙經云丹精生金此是以丹作金之說也故山中有丹砂其下多有金且夫作金成則爲眞物中表如一百煉不減故其方曰可以爲釘明其堅勁也此則得夫自然之道也故苟能之何謂之詐乎詐者謂以曾靑塗鐵鐵赤色如銅以雞子白化銀銀黃如金皆外變而內不化也夫芝菌者自然而生而仙經有以五石五木種芝芝生取之亦與自然之芝無異俱令人長生此亦作金之也雉化爲蜃雀化爲蛤與自然者正同故仙經曰流珠九轉父不語子化爲黃白自然相使又曰朱砂爲金服之升仙者上士也茹芝導引咽气長生者中士也飱食艸木千歲以還者下士也又曰金銀可自作自然之性也長生可學得者也玉牒記雲天下悠悠皆可長生也患於猶豫故不成耳凝水銀爲金可中釘也銅柱經曰丹砂可爲金河車可作銀立則可成成則爲眞子得其道可以仙身黃山子曰天地有金我能作之二黃一赤立成不疑甲文曰我命在我不在天還丹成金億萬年古人豈欺我哉但患知此道者多貧而藥或至賤而生遠方非亂世所得也若戎鹽鹵咸皆賤物淸平時了不直錢今時不限價直而買之無也羌裏石膽千萬錢求一斤亦不可得徒知其方而與不知者正同可爲長嘆者也有其法者則或饑寒無以合之而富貴者復不知其法也就令知之亦無一信者假令頗信之亦已自多金銀豈肯費見財以市其藥物恐有棄系逐飛之悔故莫肯爲也又計買藥之價以成所得之物尢有大利而更當齋戒辛苦故莫克爲也且夫不得名師口訣誠不可輕作也夫醫家之藥淺露之甚而其常用效方便復祕之故方有用後宮遊女僻側之膠封君泥丸木子金商芝飛君根伏龍肝白馬汗浮雲滓龍子丹衣夜光骨百花醴冬鄒齋之屬皆近物耳而不得口訣猶不可知況於黃白之術乎今能爲之者非徒以其價貴而祕之矣此道一成則可以長生長生之道道之至也故古人重之也凡方書所名藥物又或與常藥物同而實非者如河上奼女非婦人也陵陽子明非男子也禹餘糧非米也堯漿非水也而俗人見方用龍膽虎掌雞頭鴨跖馬蹄犬血鼠尾牛膝皆謂之血气之物也見用缺杯覆盆釜防大防箭天鉤【鉤一作】則謂之鐵瓦之器也見用胡王使者倚姑新婦野文人守田公戴文浴徐長卿則謂人之姓名也近易之艸或有不知祕之方孰能悉解劉向作金不成無可怪之也及得其要則復不煩聖賢大才而後作也凡人可爲耳劉向豈凡人哉直坐不得口訣耳今將載其約而效之者以貽將來之同志焉當先取武都雄黃丹色如雞冠而光明無夾石者多少任意不可令減五斤也搗之如粉以牛膽和之煮之令燥以赤土釜實一斗者先以戎鹽石膽末薦釜中令厚三分乃內雄黃末令厚五分復加戎鹽於上如此相似至盡又加碎炭火如棗核者令二寸以蚓螻土及戎鹽爲泥泥釜外以一釜覆之皆泥令厚三寸勿泄陰漧一月乃以馬屎火熅之三日三夜寒發出鼓下其銅銅流如冶銅鐵也乃令鑄此銅以爲筒筒成以盛丹砂水又以馬屎火熅之三十日發鑪鼓之得其金卽以爲筒又以盛丹砂水又以馬屎火熅三十日發取搗治之取其二分生丹砂一分並粉汞者水銀也立凝成黃金矣光明美色可中釘也

作丹砂水法

治丹砂一斤內生竹筒中加石膽消石各二兩覆薦上下閉塞筒口以漆骨丸封之須幹以內醇苦酒中埋之地中深三尺三十日成水色赤味苦也金樓先生所從靑林子受作黃金法先鍛錫方廣六寸厚一寸二分以赤鹽和灰汁令如泥以塗錫上令通厚一分累置於赤土釜中率錫十斤用赤鹽四斤合封固其際以馬通火熅之三十日發火視之錫中悉如灰狀中有累累如豆者卽黃金也內土甌中以炭鼓之十煉之並成也率十斤錫得金二十兩惟長沙桂陽豫章南海土釜可用耳彼鄕土之人作土釜以炊食自多也

治作赤鹽法

用寒鹽一斤作寒水石一斤又作寒羽理一斤又作白一斤合內鐵器中以炭火火之皆消而色赤乃出之可用也角裏先生從稷丘子所授化黃金法先以水石二分內鐵器中加炭火令沸乃內汞多少自在攪令相得六七沸注地上卽成白銀乃取丹砂水曾靑水各一分雄黃水二分於防中加防火上令沸數攪之令相得復加炭火上令沸以此白銀內其中多少自在可六七沸注地上凝則成上色紫磨金也

治作雄黃水法

治雄黃內生竹筒中一斤取加硝石二兩覆薦上下封以漆骨丸內醇大醋【或作醇苦酒】中埋之深三尺二十日卽化爲水也作曾靑水方及石水同法但各異筒中耳

小兒作黃金法

作大鐵筒成中一尺二寸髙一尺二寸作小鐵筒成中六寸瑩磨之赤石脂一斤硝石一斤雲母一斤代赭一斤硫黃半斤空靑四兩凝水石一斤皆合搗細篩以酰和塗之小筒中厚二寸分汞一斤丹砂半斤良非半斤取良非法用鉛十斤內鐵盆中居鑪上露灼之鉛銷內汞三兩早出者以鐵匙抄取之名曰良非也攪令相得以汞不見爲候置小筒中雲母覆其上鐵蓋鎭之取筒居鑪上銷鉛注大筒中沒小筒中去上半寸取銷鉛爲候猛火炊之三日三夜成名曰紫粉取鉛十斤於鐵器中銷之二十日上下更內銅器中須鉛銷內紫粉也方寸匕攪之卽成黃金也欲作白銀者取汞置鐵器中內紫粉三寸以上火令相得注水中卽成銀也務成子法作鐵筒長九寸徑五寸搗雄黃三斤蚓螻蠰等分作合以爲泥塗筒中使徑三寸匱口四寸可加丹砂水二合覆馬通火上令極幹內銅筒中塞以銅合蓋堅以黃砂築上覆以蚓蠰重泥上無令泄置鑪炭中令有三寸炭筒口赤口寒發之雄黃皆入著銅筒復出入如前法三斤雄黃精皆下入著筒中下提取與黃沙等分合作以爲鑪鑪大小自在也欲用之置鑪於炭火中鑪赤內水銀銀動則內鉛其中黃從旁起交中央注之於地卽成金凡作一千五百斤鑪力卽盡矣此金取牡荊赤黍酒漬之百日卽柔可和也如小豆服一丸日三服盡一斤三防伏屍百病皆去盲者視聾者聞老者卽還年如三十時入火不灼百邪眾毒冷風暑濕不能浸人盡三斤則步行水上山川百神皆來侍衛壽與天地相畢以杼血朱艸煮一丸【杼一作樗】以拭目皆卽見及地中物能夜書以白羊血塗一丸投水中魚龍立出可以取也以靑羊血塗一丸丹雞血塗一丸懸都門上一里不疫以塗牛羊六畜額上皆不疫病虎豹不犯也以虎膽蛇肪塗一丸從月建土以擲敵人之軍軍卽便無故自亂相傷殺而走矣以牛血塗一丸以投井中井中卽沸以投流水流水則逆流百步以白犬血塗一丸置六陰之地投社廟捨中其神卽見可以役使以兔血塗一丸置六陰之地行廚玉女立至可俟六七十人也以鯉魚膽塗一丸持入水水爲之開一丈可得气息水中以行冒雨衣不沾也以紫莧煮一丸含咽其汁可百日不饑以慈石煮一丸內髻中以擊賊白刃流矢不中之有射之者矢皆自向也以六丁六壬上土並一丸以蔽人中則形含一丸北面向以噴火火則滅以庚辛日申酉時向西地以一丸擲樹樹木卽日便枯又以一丸禹步擲虎狼蛇蝮皆卽死斫一丸以書石卽入石書金卽入金書木入木所書皆徹其肌理削不可去也卒死未經宿以月建上水下一丸令入咽喉並含水噴死人面卽活以狐血鶴血塗一丸內爪中以指萬物隨口變化卽山行木徙人皆見之然而實不動也凡作黃白皆立太乙元女老子醮祭如作九丹法常燒五香香不絕又金成先以三斤投深水中一十斤投市中然後方得恣其意用之耳

抱朴子內篇卷三﹤子部﹐道家類﹐抱朴子內外篇﹥

欽定四庫全書

抱朴子內篇卷四

晉洪撰

登涉第十七

或問登山之道抱朴子曰凡爲道合藥及避亂居者莫不入山然不知入山法者多遇禍害故諺有之曰太華之下白骨狼籍皆謂偏知一事不能博備𨿽有求生之志而反彊死也山無大小皆有神靈山大則神大山小卽小也入山而無術必有患害或被疾病及傷刺及驚怖不安或見光影或聞異聲或令大木不風而自摧折巖無故而自墮落打擊煞人或令人迷惑狂走墮落坑谷或令人遭虎狼毒防犯人不可輕入山也當以三月九月此是山開月又當擇其月中吉日佳時若事久不得徐徐須此月者但可選日時耳凡人入山皆當先齋潔七日不經污帶升山符出門作周身三五法又五嶽有受殃之歲如九州之地更有盛衰受飛符煞气則其地君長不可作也按州公城名錄天下分野災之所及可避不可禳居宅亦然山嶽皆爾也又大忌不可以甲乙寅卯之歲正月二月入東嶽不以丙丁巳午之歲四月五月入南嶽不以庚辛申酉之歲七月八月入西嶽不以戊己之歲四季之月入中嶽不以壬癸亥子之歲十月十一月入北嶽不須入太華霍山恆山泰山嵩髙山乃忌此歲其嶽之方面皆同禁也又萬物之老者其精悉能假托人形以惑人目而嘗試人惟不能於鏡中易其眞形耳是以古之入山道士皆以明鏡九寸已上懸於背後則老魅不敢近人或有來試人者則當顧視鏡中其是仙人及山中好神者顧鏡中故如人形若是鳥獸邪魅則其形貌皆見鏡中矣又老魅若來其去必卻行行可轉鏡對之其後而視之若是老魅者必無踵也其有踵者則山神也昔張蓋【一作盍】踏及偶髙【一作豪】成二人並精思於雲臺山石室中忽有一人著黃練單衣葛巾往到其前曰勞乎道士乃辛苦幽於是二人顧視鏡中乃是鹿也因問之曰汝是山中老鹿何敢詐爲人形言未絕而來人卽成鹿而走去林慮山下有一亭其中有每有宿者或死或病常夜有數十人衣色或黃或白或黑或男或女後郤【一作郅】伯夷者遇之宿明燈燭而坐誦經夜半有十餘人來與伯夷對坐自共摴蒱博戲伯夷密以鏡照之乃是羣犬也伯夷乃執燭起佯誤以燭燼爇其衣乃作燋毛气伯夷懷小刀因捉一人而刺之初作人聲死而成犬余犬悉走於是遂絕乃鏡之力也上士入山持三皇內文及五嶽眞形圖所在召山神及按錄石州社及山卿宅尉問之則木石之怪山川之精不敢來試人其次卽立七十二精鎭符以制百邪之章及朱官郎印包元十二印封所住之四方亦百邪不敢近之也其次執八歲威之節佩老子玉防則山神可使豈敢爲害乎余聞鄭君之言如此實復不能具知其事也余師常告門人曰夫人求道如憂家之貧如愁位之卑者豈有不得耶但患志之不篤務近忘遠聞之則悅倔倔前席未久則忽然若遺毫之益未固而丘山之損不已亦安得窮至言之防妙成防極之峻崇乎抱朴子曰入山之大忌正月午二月亥三月申四月戌五月未【一作戌】六月夘七月甲子八月申子九月寅十月辰未十一月己丑十二月寅入山良日甲子甲寅乙亥己巳乙夘丙戌丙午丙辰巳上日大吉抱朴子曰按九天祕記及太乙遁甲云入山大月忌三日十一日十五日十八日二十四日二十六日三十日小月忌一日五日十三日十六日二十六日二十八日以此日入山必爲山神所試又所求不得所作不成不但道士凡人以此日入山皆防害與虎狼毒防相遇也抱朴子曰天地之情狀陰陽之吉防茫乎其亦難詳也吾亦不必謂之有又亦不敢保其無也然黃帝太公皆所信仗近達者嚴君平司馬遷皆所據用而經傳有治歷明時剛柔之日古言曰吉日惟戊有自來矣王者立太史之官封拜置立有事宗廟郊祀天地皆擇良辰而近才庸夫自許脫俗舉動所爲恥防善日不亦戇愚哉毎伺令入山不得其良時日交下有其驗不可輕入也按玉鈐經云欲入名山不可不知遁甲之祕術而不爲人委曲說其事也而靈寶經云入山當以保日及義日若專日者大吉以制日伐日必死又不二之道也余少有入山之志由此乃行學遁甲書乃有六十餘卷事不可卒精故抄集其要以爲囊中立成然不中以筆傳今論其較略想好事者欲入山行當訪索知之者亦終不乏於世也遁甲中經曰欲求道以天內日天內時劾魅施符書以天禽日天禽時入名山欲令百邪虎狼毒防盜賊不敢近人者出天藏入地戶凡六癸爲天藏六己爲地戶也又曰避亂世絕迹於名山令無憂患者以上元丁夘日名曰陰徳之時一名天心可以淪所謂白日陸沈日月無光人不能見也又曰求仙道入名山者以六癸之日六癸之時一名天公日必得度世也又曰往山林中當以左手取靑龍上艸折半置逢星下歷明堂入太陰中禹步而行三咒曰諾臯大陰將軍獨聞曾孫王甲勿開外人使人見甲者以爲束薪不見甲者以爲非人則折所持之艸置地上左手取土以傅鼻人中右手持艸自蔽左手著前禹步而行到癸下閉气而往人不能見也凡六甲爲靑龍六乙爲逢星六丙爲明堂六丁爲陰中也比成旣濟卦初一初二迹不任九迹數然相因仍一步七尺又云一尺合二丈一尺【一作一步三尺】顧視九迹又禹步法正立右足在前左足在後次復前右足以左足後右足並是一步也次復前右足次前左足以右足從左足並是一步也次復前右足以左足從右足並是三步也如此禹步之道畢矣凡作天下百術皆宜知禹步不獨此事抱朴子曰靈寶經曰所謂寶日者謂支幹上生下之日也若用甲午乙巳之日是也甲者木也午者火也乙亦木也巳亦火也火生於木故也又謂義日者支幹下生上之日也若壬申癸酉之日是也壬者水也申者金也癸者水也酉者金也水生於金故也所謂制日者支幹上克下之日也若戊子己亥之日是也戊者土也子者水也己亦土也亥亦水也五行之義土克水也所謂伐日者支幹下克上之日若甲申乙酉之日是也甲者木也申者金也乙亦木也酉亦金也金克木故也他皆仿此引而長之皆可知之也抱朴子曰入名山以甲子開除日以五色繒各五寸懸大石上所求必得又曰入山宜知六甲祕祝祝曰臨兵斗者皆陣列前行凡九字常當密祝之無所不避要道不煩此之謂也抱朴子曰山中山精之形如小兒而獨足走向後喜來犯人人入山若夜聞人音聲大語其名曰蚑知而呼之卽不敢犯人也一名內亦可兼呼之又有山精如鼓赤色亦一足其名曰暉又或如人長九尺衣裘戴笠名曰金累或如龍而五色赤角名曰飛飛見之皆以名呼之【下飛字一或作龍】卽不敢爲害也抱朴子曰山中有大樹有能語者非樹能語也其精名曰云陽呼之則吉山中夜見火光者皆久久枯木所作勿怪也山中夜見畨人者銅鐵之精見秦者百歲木之精勿怪之並不能爲害山水之間見使人者名曰四徼呼之名卽吉山中見大蛇著冠幘者名曰升鄕呼之卽吉山中見吏若但聞聲不見形呼人不止以白石擲之則息矣一法以葦爲葇茅以刺之卽吉山中見來喚人求食不止者以白茅投之卽死也山中常迷惑使失徑者以葦杖投之卽死也山中寅日有自稱虞吏者虎也稱當路君者狼也稱令長者老貍也夘日稱丈人者兔也稱東王父者麋也稱西王母者鹿也辰日稱雨師者龍也稱河伯者魚也稱無腸公子者蟹也巳日稱寡人者社中蛇也稱時君者也午日稱三公者馬也稱仙人者老樹也未日稱主人者羊也稱吏者獐也申日稱人君者猴也稱九卿者猿也酉日稱將軍者雞也稱捕賊者雉也戌日稱人姓字者犬也稱成陽公者狐也亥日稱婦人者金玉也稱神君者豬也子日稱社君者鼠也稱神人者伏翼也丑日稱書生者牛也但知其物名則不能爲害也或問曰居山澤辟蛇蝮之道抱朴子曰昔圓丘多大蛇又生好藥黃帝將登焉廣成子教之佩雄黃而眾蛇皆去今帶武都雄黃色如雞冠者五兩以上以入山林艸木則不畏蛇蛇若中人以少許雄黃末內瘡中亦登時愈也蛇種𨿽多惟有蝮蛇及靑金蛇中人爲至急不治之一日則殺人人不曉治之方術者而爲此二蛇所中卽以刀割所傷瘡以投地其肉沸如火炙須防焦盡而人得活此蛇七八月毒盛之時不得嚙人而其毒不泄乃以牙嚙大竹及小木皆卽焦枯今道士人入山徒知大方而不曉辟之之道亦非小事也未入山當預止於家先學作禁法思日月及朱雀武靑龍白虎以衛其身乃行到山林艸木中左取三口气閉之以吹山艸中意思令此气赤色如雲霧彌滿數十里中若有從人無多少皆令羅列以气吹之𨿽踐蛇蛇不敢動亦略不逢見蛇也若或見蛇因向日左取三气閉之以舌柱天以手撚都關又閉天門塞地戶因以物抑蛇頭而手縈之畫地作獄以盛之亦可捉弄也𨿽繞頭頸不敢嚙人也自不解禁吐气以吹之亦終不得復出獄去也若他人爲蛇所中左取三口气以吹之卽愈不復痛若相去十數里者亦可遙爲作气呼彼姓字男祝我左手女祝我右手彼亦愈也介先生法到山中住思作五色蛇各一頭乃閉气以靑竹及小木板屈刺之左徊禹步思作蜈蚣數千枚以衣其身乃終亦不逢蛇也或以漧薑附子帶之肘後或燒牛羊鹿角薫身或帶王方平雄丸或以豬耳中垢及麝香丸著足爪甲中皆有效也又麝及野豬皆啖蛇故以厭之也又運日鳥及蠳皆啖蛇故南人入山皆帶蠳之尾運日之喙以辟蛇蛇中人刮此二物以塗其瘡亦登時愈也曇是鴆鳥之別名也又南人入山皆以竹管盛活蜈蚣知有蛇之地便動作於管中如此則詳視艸中必見蛇也大蛇丈餘身出一圍者蜈蚣見之而能以气禁之蛇卽死矣蛇見蜈蚣在涯岸間大蛇走入川谷深水底逃其蜈蚣但浮水上禁人見有物正靑大如綖者直下入水至蛇處須臾蛇浮出而死故南人因此末蜈蚣治蛇瘡皆登時愈也或問曰江南山谷之間多諸毒惡辟之有道乎抱朴子答曰中州髙原土气淸和上國名山了無此輩今吳楚之野暑濕鬱蒸𨿽衡霍正嶽猶多毒螫也又有短狐一名蜮一名射工能伺影射其實水防也狀如鳴蜩狀似三合杯有翼能飛無目而利耳口中有橫物角弩如聞人聲緣口中物如角弩以气爲矢則因水而射人中人身者卽發瘡中影者亦病而不卽發瘡不曉治之者殺人其病似大傷寒不十日皆死又有沙虱水陸皆有其新雨後及暑暮前跋涉必著人惟烈日艸燥時差稀耳其大如毛髮之端初著人便入其皮裏其所在如芒刺之狀小犯大痛可以鍼挑取之正赤如丹著爪上行動也若不挑之虫鉆至骨便周行走入身其與射工相似皆殺人人行有此虫之地毎還所住輒當以火炙燎令徧身則此虫墮地若帶八物麝香丸及度世丸及防命丸及玉壺丸犀角丸及七星丸及薺苨辟沙虱短狐也若卒不能得此諸藥者但可帶好生麝香亦佳以雄黃大蒜等分合搗帶一丸如雞子大者亦善若已爲所中者可以此藥塗瘡亦愈防咀赤莧汁飲之塗之亦愈五茄根及懸鉤艸葍藤此三物皆可各單行可以搗服其汁一二升又射工防冬天蟄於山谷間大雪時索之此防所在其雪不積畱气起如灼蒸當掘之不過入地一尺則得也陰榦末帶之夏天自辟射工也若道士知一禁方及洞百禁常存禁及守眞一者則百毒不敢近之不假用諸藥也或問道士山居棲巖庇岫不必有絪縟之溫直使我不畏風濕敢問其術也抱朴子曰金餅散三陽液昌辛丸葷花耐冬煎獨揺膏茵芋華散秋地黃血丸皆不過五十日服之而止可以十年不畏風濕若服金丹大藥𨿽未升虛輕舉然體不受疾𨿽當風遇濕不能傷也服此七藥皆謂始學道者耳姚先生但服三陽液便袒臥冰上了不寒振此皆介先生及梁有道臥石上及秋冬當風寒已試有驗祕法也或問涉江渡海辟蛇龍之道抱朴子曰道士不得已而當遊涉大川者皆先當於水次破雞子一枚以少許粉雜香末合攪器水中以自洗濯則不畏風波蛟龍也又佩東海小童符及制水符蓬萊禮皆卻水中之百害也又有六甲三金符水禁又法臨川先祝曰捲蓬捲蓬【或作弓弓逢逢】向伯導前辟蛟龍萬災消滅天淸明又金簡記云以五月丙午日日中搗五石下其銅五石者雄黃丹砂雌黃石曾靑也皆粉之以金華池浴之內六一神鑪中鼓下之以桂木燒爲之銅成以剛炭鏈之令童男童女進火取牝銅以爲雄劍取牡銅以爲雌劍各長五寸五分取土之數以厭水精也帶之以水行則蛟龍巨魚水神不敢近人也欲知銅之牝牡當令童男童女俱以水灌銅灌當以在火中向赤時也則銅自分爲兩段有凸起者牡銅也有凹陷者牝銅也各刻名識之欲入水以雄者帶左以雌者帶右但乘船不身涉水者其陽日帶雄陰日帶雌又天文大字有北帝書寫帛而帶之亦辟風波蛟龍水防也或問曰辟山川廟堂【一作座】百之法抱朴子曰道士常帶天水符及上皇竹使符老子左契及守眞一思三部將軍者不敢近人也其次則論錄知天下之名字及白澤圖九鼎記則眾自卻其次服鶉子赤石丸及曾靑夜光散及蔥實烏眼丸及吞白石英祗母散皆令人見卽畏之矣抱朴子曰有老君黃庭中胎四十丸眞祕符入山林以甲寅日丹書白素夜置案中向北斗祭之以酒脯各少少自說姓名再拜受取內衣領中辟山川百萬精虎狼毒防也何必道士亂世避難入山林亦宜知此法也

﹤子部﹐道家類﹐抱朴子內外篇﹐內篇卷四﹥﹤子部﹐道家類﹐抱朴子內外篇﹐內篇卷四﹥

抱朴子曰上五符皆老君入山符也以丹書桃板上大書其文字令彌滿板上以著門戶上及四方四隅及所道側要處去所住處五十步內辟山精魅戶內梁柱皆可施安凡人居住山林及暫入山皆可用卽眾物不敢害也三符以相連著一板上意謂爾非氏

﹤子部﹐道家類﹐抱朴子內外篇﹐內篇卷四﹥

抱朴子曰此符是老君入山符戶內梁柱皆可施凡人居山林及暫入山皆宜用之也

抱朴子曰此是仙人陳安世所授入山辟虎狼符以丹書絹二符各異之常帶著所住之處各四枚移涉當拔收之以去大神祕也開山符以千歲虆名之門開寶書古文金玉皆見祕之右一法如此大同小異

抱朴子曰此符是老君所戴百及蛇蝮虎狼神印也以棗之心木方二寸刻之再拜而戴之甚有神效仙人陳安世符矣

﹤子部﹐道家類﹐抱朴子內外篇﹐內篇卷四﹥

此三符兼同著牛馬屋左右前後及豬欄上辟虎狼也或問曰昔聞談昌或步行水上或久居水中以何法乎抱朴子曰以蔥涕和桂服如梧桐子大七丸日三服至三年則能行水上也鄭君言但習閉气至千息久久則能居水中一日許得眞通天犀角三寸以上刻以爲魚而銜之以入水水常爲人開方三尺可得气息水中又通天犀角有一赤理如綖自本徹末以角盛米置羣雞中雞欲啄之未至數寸卽驚卻退故南人或名通天犀爲駭雞犀以此犀角著谷積上百鳥不敢集大霧重露之夜以置中庭終不沾濡也此犀獸在深山中晦防之夕其光正赫然如炬火也以其角爲導毒藥爲湯以此道攪之皆生白沫湧起則了無復勢也以攪無毒物則無沫起也故以是知之者也若行異域有蠱毒之鄕每於他家飲食則常先以犀攪之也人有爲毒箭所中欲死以此犀文刺瘡中其瘡卽沫出而愈也通天犀所以能煞毒者其爲獸專食百艸之有毒者及眾木有刺棘者不妄食柔滑之艸木也歲一解角於山中石間人或得之則用堅木色理形狀令如其角以代之勿使之覺後年輒更解角著其處也他犀亦辟惡解毒耳然不能如通天者之妙也或食六戊符千日或以赤斑蜘蛛及七重水馬以合馮夷水仙丸服之則亦可以居水中又以塗跖下則可以步行水上也頭垢猶足以使金鐵浮水況妙於玆乎或問爲道者多在山林山林多虎狼之害也何以辟之抱朴子曰古之人入山者皆佩黃神越章之印其廣四寸其字一百二十以封泥著所住之四方各百步則虎狼不敢近其內也行見新迹以印順印之虎卽去以印逆印之虎卽還帶此印以行山林亦不畏虎狼也不但只辟虎狼若有山川社廟血食惡神能作福禍者以印封泥斷其道路則不復能神矣昔石頭水有大黿常在一深潭中人因名此潭爲黿潭此物能作魅行病於人吳有道士戴炳者偶視之以越章封泥作數百封乘舟以此封泥徧擲潭中良久有大黿徑長丈餘浮出不敢動乃格殺之而病者並愈也又有小黿浮出羅列死於渚上甚多山中卒逢虎便作三五禁虎亦卽卻去三五禁法當須口傳筆不能委曲矣一法直思吾身爲朱鳥令長三【一作二】丈而立來虎頭上因卽閉气虎卽去若暮宿山中者密取頭上釵閉气以刺白虎上則亦無所畏又法以左手持刀閉气畫地作方祝曰恆山之陰太山之陽盜賊不起虎狼不行城郭不完閉以金關因以刀橫旬日中白虎上亦無所畏也或用大禁吞三百六十气左取右以叱虎虎亦不敢起以此法入山亦不畏虎或用七星步及玉神符八威五勝符李耳太平符中黃華蓋印文及石硫黃散燒牛羊角或立西嶽公禁山符皆有驗也闕此四符也

﹤子部﹐道家類﹐抱朴子內外篇﹐內篇卷四﹥﹤子部﹐道家類﹐抱朴子內外篇﹐內篇卷四﹥

此符是老君入山符下說如文又可戶內梁柱皆施之凡人居山林及暫入皆可用之

地眞第十八

抱朴子曰余聞之師云人能知一萬事畢知一者無一之不知也不知一者無一之能知也道起於一其貴無偶各居一處以象天地人故曰三一也天得一以淸地得一以寧人得一以生神得一以靈金沈羽浮山峙川流視之不見之不聞存之則在忽之則亡向之則吉背之則防保之則遐罔極失之則命雕气窮老君曰忽兮恍兮其中有象恍兮忽兮其中有物一之謂也故仙經曰子欲長生守一當明思一至饑一與之糧思一至渴一與之漿一有姓字服色男長九分女長六分或在臍下二寸四分下丹田中或在心下絳宮金闕中丹田也或在人兩眉間卻行一寸爲明堂二寸爲洞房三寸爲上丹田也此乃是道家所重世世防血口傳其姓名耳一能成陰生陽推步寒暑春得一以發夏得一以長秋得一以收冬得一以藏其大不可以六合階其小不可以毫芒比也昔黃帝東到靑丘過風山見紫府先生受三皇內文以劾召萬神南到圓隴陰建木觀百谷之所登采若干之華飲丹轡之水西見中黃子受九加之方過洞庭從廣成子受自成之經北到洪堤上具茨見大隗君黃蓋童子受神芝圖還陟王室得神丹金訣記到峨眉山見天眞皇人於玉堂請問眞一之道皇人曰子旣君四海欲復求長生不亦貪乎其相覆不可具粗舉一隅耳夫長生仙方則惟有金丹守形卻惡則獨有眞一故古人尢重也仙經曰九轉丹金液經守一訣皆在昆侖五城之內藏以玉函刻以金札封以紫泥印以中章焉吾聞之於先師曰一在北極大淵之中前有明堂後有絳宮巍巍華蓋金樓穹窿左罡右魁激波揚空芝被崖朱艸蒙瓏白玉嵯峨日月垂光歷火過水經涉黃城闕交錯帷帳琳瑯龍虎列衛神人在傍不施不與一安其所不遲不疾一安其室能暇能豫一乃不去守一存眞乃能通神少欲約食一乃畱息白刃臨頸思一得生知一不難難在於終守之不失可以無窮陸避惡獸水卻蛟龍不畏魍魎挾毒之防不敢近刃不敢中此貞一之大略也抱朴子曰吾聞之於師云道術諸經所思存念作可以卻惡防身者乃有數千法如含影藏形及守形無生九變十二化二十四生等思見身中諸神內視令見之法不可勝計亦各有效也然或乃思作數千物以自衛率多煩難足以大勞人意若知守一之道則一切除棄此輩故曰能知一則萬事畢者也受眞一口訣皆有明文防白牲之血以王相之日受之以白絹白銀爲約克金契而分之輕說妄傳其神不行也人能守一一亦守人所以白刃無所措其銳百害無所容其防居敗能成在危獨安也若在廟之中山林之下大疫之地冢墓之間虎狼之藪蛇蝮之處守一不怠眾惡遠迸若忽偶忘守一而爲百所害或臥而魘者卽出中庭視輔星握固守一卽去矣若夫陰雨者但止室中向北思見輔星而已若爲兵冦所圍無復生地急入六甲陰中伏而守一則五兵不能犯之也能守一者行萬里入軍旅涉大川不須日擇時起工移徙入新屋舍皆不復按堪輿星歷而不避太陰將軍月建煞耗之神年命之忌終不復懼殃咎也先賢歷試有驗之道也抱朴子曰一之道亦要法也無所不辟與貞一同功吾內篇第一名之爲暢者正以此也守一復易於守貞一貞一有姓字長短服色曰一但此見之初求之於日中所謂知白守黑欲死不得者也然先當百日潔齋乃可候求得之耳亦不過三四日得之得之守之則不復去矣守一並思其身分爲三人三人已見又轉益之可至數十人皆如己身之顯之皆自有口訣此所謂分形之道左君及薊子訓仙公所以能一日至數十處及有客座上有一主人與客語門中又有一主人迎客而水側又有一主投釣賓不能別何者爲眞主人也師言守一兼修明鏡其鏡道成則能分形爲數十人衣服面貌皆如一也抱朴子曰師言欲長生勤服大藥欲得通神當金水分形形分則自見其身中三魂七魄而天靈地祗皆可接見山川之神皆可使役也抱朴子曰生可惜也死可畏也然長生養性辟死者亦未有不始於勤而終成於久視也道成之後略無所爲也未成之間無不爲也采掘艸木之藥劬勞山澤之間煎餌治作皆用筋力登危涉險夙夜不怠非有至志不能久也及欲金丹成而升天然其大藥物皆用錢直不可卒辦當復由於耕牧商販以索資累年積勤然後可合及於合作之日當復齋潔淸淨斷絕人事有諸不易而當復加之以思神守一卻惡衛身常如人君之治國戎將之待敵乃可爲得長生之功也以聰明大智任經世濟俗之器而修此事乃可必得耳淺近庸人𨿽有志好不能克終矣故一人之身一國之象也胸腹之位猶宮室也四肢之列猶郊境也骨節之分猶百官也神猶君也血猶臣也气猶民也故知治身則能治國也夫愛其民所以安其國養其气所以全其身民散則國亡气竭卽身死死者不可生也亡者不可存也是以至人消未起之患治未病之疾醫之於無事之前不追之於旣逝之後民難養而易危也气𨿽淸而易濁也故審威徳所以保社稷割嗜欲所以固血气然後貞一存焉三七守焉百害卻焉年命延矣抱朴子曰師言服金丹大藥𨿽未去世百邪不近也若但服艸木及小餌八石可令疾除命益耳不足以禳外來之禍也或爲所冒犯或爲大山神之所輕淩或爲精魅所侵犯惟有守貞一可以一切不畏此輩也次則有帶神符若了不知此二事以求長生危矣哉四門而閉其三焉盜猶得入況盡開者邪

遐覽第十九

或曰鄙人面墻拘系儒教獨知有五經三史百氏之言及浮華之詩賦無益之短文盡思守此旣有年矣旣生值多難之運亂靡有定干戈戚揚藝文不貴徒消二天苦意極思攻防索竟不能祿在其中免此壠畝又有損於精思無益於年命二毛告暮素志衰頹正欲反迷以尋生道倉卒防極無所趨向若涉大川不知攸濟先生旣窮觀墳典又兼綜奇祕不審道書凡有防捲願告篇目抱朴子曰余亦與子同斯疾者也昔者幸遇明師鄭君但恨子弟不慧不足以鉆至堅極彌髙耳於時𨿽充門人之灑掃旣才識短淺又年尙少壯意思不專俗情未盡不能大有所得以爲巨恨耳鄭君時年出八十先發鬢斑白數年間又黑顏色丰悅能引彊弩射百步步行日數百里飲酒二斗不醉毎上山體力輕便登危越險年少追之多所不及飲食與凡人不異不見其絕谷余問先隨之弟子黃章言鄭君嘗從豫章還於掘溝浦中連值大風又聞前多劫賊同侶攀畱鄭君以須後伴人人皆以糧少鄭君推米以防諸人已不復食五十日亦不饑又不見其所施爲不知以何事也火下細書過少年人性解音律善鼓琴閒坐侍坐數人口答諮問言不輟響而耳並聰左右操者教遣長短無毫差過也余晚充鄭君門人請見方書告余曰要道不過尺素上足以度世不用多也然博涉之後遠勝於不見矣旣悟人意又可得淺近之術以防初學未成者諸患也乃先以道家訓教戒書不要者近百卷稍稍示余余亦多所先見先見者頗以其中疑事諮問之鄭君言君有甄事之才可教也然君所知者𨿽多未精又意在於外學不能專一未中以經深涉遠耳今自當以佳書相示也又許漸得短書縑素所寫者積年之中合積所見當出二百許卷終不可得也他弟子皆親僕使之役采薪耕田惟餘尪羸不堪他勞然無以自效常親掃除拂拭牀幾磨墨執燭及與鄭君繕寫故書而已見待餘同於先進者語余曰雜道書卷捲有佳事但當校其精粗而擇所施行不盡事諳誦以妨日月而勞意思耳若金丹一成則此輩一切不用也亦或當有所教授宜得本末先從淺始以勸進學者無所希準階由也鄭君亦不肯先令人寫其書皆當訣其意𨿽久借之然莫有敢盜寫一字者也鄭君本大儒士也晚而好道由以禮記尙書教授不絕其體望髙亮風格方整接見之者皆肅然每有諮問常待其溫顏不敢輕銳也書在余處者久或一月足以大有所寫以不敢竊寫者政以鄭君聰慜邂逅知之失其意則更以小喪大也然於求受之初復所不敢爲斟酌時有所請耳是以徒知飲河而不得滿腹然弟子五十餘人惟餘見受金丹之經及三皇內文枕中五行記其餘人乃有不得一觀此書之首題者矣他書𨿽不具得皆疏其名今將爲子說之後生好書者可以廣索也道經有三皇內文天地人三卷文上中下三卷混成經二卷錄二卷九生經二十四生經九仙經靈十仙經十二化經九變經老君玉曆眞經墨子枕中五行記五卷溫寶經息民經自然經陰陽經養生書一百五卷太平經五十卷九敬【一作都】經甲乙經一百七十卷靑龍經中黃經太淸經通明經按摩經導引經十卷元陽子經女經素女經彭祖經陳赦經子都經張虛經天門子經容成經入山經內寶經四規經明鏡經日月臨鏡經五言經柱中經靈寶皇子心經龍蹻經正機經平衡經飛振經鹿盧蹻經蹈形記守形圖坐七圖觀臥引圖含景圖觀天圖木芝圖茵芝圖肉芝圖石芝圖大魄雜芝圖五嶽經五卷守記東井圖虛經牽牛中經玉彌記臘成記六安記平都記定心記文經山陽記玉防記八史圖八寶經左右契玉曆經升天儀九奇經更生經四衿經十卷食日月精經食六气經丹一經胎息經行气治病經勝中經十卷百守攝提經丹壺【一作臺】經岷山經魏伯陽內經日月廚食經步三罡六紀經入軍經六陰玉女經四君要用經金雁經三十六水經白虎七變經道家地行仙經黃白要經八公黃白經天師神器【一作气】經枕中黃白經五卷白子【白一作帛】變化經移災經壓禍經中黃經文人經防子天地人經崔文子肘後【一作時候】經神光【一作仙】占方來經水仙經尸解經中遁經李君包元經黃庭經淵體經大素經華蓋經行廚經微言三卷內視經文始先生經歷藏延年經南闕【一作門】記恊龍子記七卷九宮五卷三五中經宣常經節解經鄒陽子經洞經十卷示經十卷箕山經十卷鹿臺經小僮經河洛內記七卷舉形道【一作通】成經五卷道機經五卷見記無極經宮氏經眞人玉胎經道根經候命圖反胎胞經枕中淸記幻化經詢化經金華山經鳳經召命經保神記谷經淩霄子安神記丘子黃山公記王子五行要貞經小餌經鴻寶經鄒生延命經安魂記皇道經九陰經雜集書錄銀函玉匱記金板經黃老仙錄原都經元經日精經渾成經三尸集呼身神治百病經收山老魅治邪精經三卷入五毒中記休糧經三卷采神藥治作祕法三卷登名山渡江海勑地神法三卷趙大白囊中要五卷入溫气疫病太禁七卷收治百召五嶽丞泰山主者記三卷興利宮宅宮捨法五卷斷虎狼禁山林記召百里防蛇記萬畢髙丘先生法三卷王喬養性治身經三卷服食禁忌經立功益算經道士奪算律三卷移門子記丘法立亡術練形記五卷郤公道要角裏先生長生集少君道意十卷樊英石壁文三卷思靈經三卷龍首經荊山記孔安仙淵赤斧子大覽七卷董君地仙卻老要記李先生口訣肘後二卷凡有不言卷數者皆一卷也其次有諸符則有自來符金光符太符三卷通天符五精符石室符玉防符枕中符小童符九靈符六君符都符黃帝符少千三十六將軍符延命神符天水神符四十九眞符天水符靑龍符白虎符朱雀符武符朱胎符七機符九天發兵符九天符老經七符大捍厄符子符武孝經燕君龍虎三囊辟兵符包元符沈羲符禹蹻符消災符八卦符監乾符雷電符萬畢符八威五勝符威喜符巨勝符采女符精符玉曆符北臺符陰陽大鎭符枕中符治百病符十卷厭怪符十卷壺公符二十卷九臺符九卷六甲通靈符十卷六陰行廚龍胎石室三金五木防終符合五百卷軍火召治符玉斧符十卷此皆大符也其餘小小不可具記抱朴子曰鄭君言符出於老君皆天文也老君能通於神明符皆神明所授令人用之少驗者由於出來歷久傳寫之多誤故也又信心不篤施用之亦不行又譬之於書字則符誤者不但無益將能有害也書字人知之猶尙寫之多誤故諺曰書三寫魚成魯虛成虎此之謂也七與士但以鋸勾長短之間爲異耳然今符上字不可讀誤不可覺故莫知其不定也世間又有受體使術用符獨效者也亦如人有使麝香便能芳者自然不可得傳也𨿽爾必得不誤之符正心用之但當不及眞體使之者速效耳皆自有益也凡爲道士求長生志在藥中耳符劍可以卻辟邪而已諸大符乃云行用之可以得仙者亦不可專據也昔吳世有介象者能讀符文知誤之與否有人試取治百病雜符及諸厭劾符去其簽題以示象皆一一防名之其有誤者便爲攺定之自是以來莫有能知者也或問仙藥之大者莫先於金丹旣聞命矣敢問符書之屬不審最大者抱朴子曰余聞鄭君言道書之重者莫過於三皇文五嶽眞形圖也古人仙官至人尊祕此道非有仙名者不可授也受之四十年一傳傳之防血而盟委質爲約諸名山五嶽皆有此書但藏之於石室幽之地應得道者入山精誠思之則山神自開山令人見之如帛仲理者於山中得之自立壇委絹常畫一本而去也有此書常置淸潔之處毎有所爲必先白之如奉君父其經曰家有三皇文辟邪惡溫疫气橫殃飛禍若有困病垂死其信道心至者以此書與持之必不死也其乳婦難艱絕气者持之兒卽生矣道士欲求長生持此書入山辟虎狼山精五毒百邪皆不敢近人可以涉江海卻蛟龍止風波得其法可以變化起工不問地擇日家無殃咎若欲立新宅及冢墓卽寫地皇文數十通以布著地明日視之有黃色所著者便於其上起工家必富昌又因他人葬時寫人皇文並書己姓名著紙裏竊內人家中勿令人知之令人無飛禍盜賊也有謀議己者必反自中復又此文先潔齋百日乃可以召天神司命及太歲日遊五嶽四瀆社廟之神皆見形如人可問以吉凶安危及病者之禍祟所由也又有十八字以著衣中遠涉江海終無風波之慮也又家有五嶽眞形圖能辟兵防逆人害之者皆還反受其殃道士時有得之者若不能行仁義慈心而不精不正卽禍至滅家不可輕也其變化之術大者惟有墨子五行記本有五卷昔劉君安未仙去時抄取其要以爲一卷其法用藥用符乃能令人飛行上下淪無方含笑卽爲婦人蹙面卽爲老翁踞地卽爲小兒執杖卽成林木種物卽生果可食畫地爲河撮壤成山坐致行廚興雲起火無所不作也其次有玉女微一卷亦化形爲飛禽走獸及金木玉石興雲致方百里霧亦如之渡大水不用舟梁分形爲千人因風髙飛出入無間能吐气七色坐見八極及地下之物放光萬丈防室自明亦大術也然當步諸星數十曲折難識少能詣之其淮南鴻寶萬畢皆無及此書者也又有白虎七變法取三月三日所殺白虎頭皮生駝血虎血紫綅履組流萍以三月三日合種之初生艸似胡有實卽取此實種之一生輒一異凡七種之則用其實合之亦可以移形易貌飛沈任意與墨子及玉女微略同過此不足論也遐覽者欲令好道者知異書之名目也鄭君不徒明五經知仙道而已兼綜九宮三奇推步天文河洛防記莫不精研大安元年知季世之亂江南將鼎沸乃負笈持仙藥之襆將入室弟子東投霍山莫知所在焉

袪惑第二十

抱朴子曰凡探明珠不於合浦之淵不得驪龍之夜光也采美玉不於荊山之岫不得連城之尺璧也承師問道不得其人委去則遲遲冀於有獲守之則終已竟無所成虛費事妨功後𨿽痛悔亦不及已世間淺近之事猶不可坐知況神仙之事乎𨿽聖𨿽明莫由自曉非可以歷思得也非可以觸求也誠須所師必深必博猶涉滄海而掇水造長林而伐木獨以力劣爲患豈以物少爲憂哉夫虎豹之所餘乃貍鼠之所爭也陶朱之所棄乃原顏之所無也所從學者不得遠識淵潭之門而值孤陋寡聞之人彼所知素狹源短流促倒裝與人則靳靳不捨分損以授則淺薄無奇其所寶祕已不精若復料其粗者以教人亦安能有所成乎譬如假谷於夷齊之門告寒於黔婁之家所得者不過橡栗縕褐必無太牢之膳錦衣狐裘矣或有守事庸師終不覺悟或有幸值知者不能勤求此失之於不覺不可追者也知人之淺深實復未易古人之難誠有以也白石似玉姦佞似賢賢者愈自蔽有而如無姦人愈自沽虛而實非至明者何以分之彼之守求庸師而不去者非知其無知而故不止也誠以爲足事故也見達人而不能奉之者非知其實深而不能請之也誠以爲無異也夫能知要道者無欲於物也不徇世譽也亦何肯自標顯於流俗哉而淺薄之徒率多誇誕自稱說以厲色希聲飾其虛妄足以昡惑晚學而敢爲大言乃云已登名山見仙人倉卒聞之不能淸澄檢校之者鮮覺其僞也昔餘數見雜散道士輩走貴人之門專令從者作爲空名云其已四五百歲矣人適問之年紀佯不聞也含笑俯仰云八九十須防自言我曾在華陰山斷谷五十年復於嵩山少室四十年復在泰山六十年復與某人在箕山五十年爲同人徧說所歷正爾欲令人計合之已數百歲人也於是彼好之家莫不煙起霧合輻輳其門矣又術士或有偶受體自然見神頗能內占知人將來及已過之事而實不能有禍福之損益也譬如蓍耳凡人見其小驗便呼爲神人謂之必無所不知不爾者或長於符水禁祝之法治邪有效而未必曉於不死之道也或修行雜術能見怪無益於年命問之以金丹之道則率皆不知也因此細驗之多行欺誑世人以收財利無所不爲矣此等與彼穿窬之盜異途而同歸者也夫托之於空言不如著之於行事之有徵也將爲晚覺後學說其比故可徵之僞物焉昔有古彊者服艸木之方又頗行容成素之法年八十許尙聰明不大羸老時人便謂之爲仙人或謂之千載翁者楊州嵇使君聞而試迎之於宜都旣至而咽嗚掣縮似若所知實遠而未皆吐盡者於是好事者因以聲而響集望形而影附雲萃霧合竟守事之饋餉相屬常餘金錢𨿽欒大之見重於往漢不足加也常服天門冬不廢則知其體中未嘗有金丹大藥也而彊曾略涉書記頗識故事自言已四千歲敢爲虛言言之不怍云已見堯舜禹湯說之皆萬萬如實也世云堯眉八采不然也直兩眉頭甚豎似八字耳堯爲人長大美髭髯飲酒一日中二斛餘世人因加之云千鐘實不能也我自數見其大醉也𨿽是聖人然年老治事轉不及少壯時及見去四防舉元凱賴用舜耳舜是孤防小家兒耳然有異才耕歷山漁於雷澤陶於河濱時人未有能賞其奇者我見之所在以徳化民其目又有重瞳予知其大貴之相常勸勉慰勞之善崇髙尙莫憂不富貴大徳已終黃精將起誕承歷數非予而誰然其父至頑其弟殊惡恆以殺舜爲事吾嘗諫諭曰此兒當興卿門宗四海將受其賜不但卿家不可取次也俄而受禪嘗憶吾言之有徵也又云孔子母年十六七時吾相之當生貴子及生仲尼眞異人也長九尺六寸其頭似堯其項似臯陶其眉似子產自腰以下不及禹三寸𨿽然貧苦孤防然爲兒童便好俎豆之事吾知之必當成就及其長大髙談驚人遠近從之受學者著錄數千人我喜其語數往之但恨我不學不能與之覆疏耳常勸我讀易云此良書也丘竊好之韋編三絕鐵檛【一作擿】三折今乃大悟魯哀公十四年西狩獲麒麟死孔子以問吾吾語之言此非善祥也孔子乃愴然而泣後得惡夢乃欲得見吾時四月中盛不能往尋聞之病七日而沒於今仿髴記其顏色也又云秦始皇將我到彭城引出周時鼎吾告秦始皇言此鼎是神物也有徳則自出無道則淪亡君但修己此必自來不可以力致也始皇當時大有怪吾之色而牽之果不得出也乃謝吾曰君固是遠見理人也又說漢髙祖項羽皆分明如此事不可具記時人各共識之以爲戲笑然凡人聞之皆信其言又彊轉惛耆廢忘事防嵇使君曾以一玉色與彊後忽語嵇曰昔安期先生以此物相遺彊後病於壽春黃整家而死整疑其化去一年許試鑿其棺視之其屍宛在此矣皆有名無實使世間不信天下有仙皆坐此輩以僞亂眞也成都太守吳文說五原有蔡誕者好道而不得佳師要事廢棄家業但晝夜誦詠黃庭太淸中經觀天節詳之屬諸家不急之書口不絕誦謂之道盡於此然竟不知所施用者徒美其浮華之說而遇人又教之但讀千徧自得其意爲此積久家中患苦之坐消衣食而不能有異己亦慚忿無以自解於是棄家言仙道成矣因走之異界深山中又不曉采掘諸艸木藥可以辟穀者但行賣薪以易衣食如是三年饑凍辛苦人或識之而詭不知也久不堪而還家黑瘦而骨立不似人其家問之從何處來竟不得仙邪因欺家云吾未能升天但爲地仙也又初成位卑應給諸仙先達者當以漸遷耳向者爲老君牧數頭龍一斑龍五色最好是老君常所乘者今吾守視之不勤但與後進諸仙共博偶失守此龍龍遂不知所在爲此罪見責送吾付昆侖山下蕓鋤艸三四頃並皆生細而中多荒治之勤苦不可論法當十年乃得原防偓佺子王喬諸仙來按行吾首請之並爲吾作力且自放歸當更自修理求去於是遂老死矣初誕還人問雲從昆侖何以答雲天不問其髙防裏要於仰視之去天不過十數丈也上有木禾髙四丈九尺其穗盈車有珠玉樹沙棠瑯玕碧瑰之樹玉李玉玉桃其實形如世間桃李但爲光明洞徹而堅須以玉井水洗之便軟而可食毎風起珠玉之樹枝條花葉互相扣擊自成五音淸哀動心吾見謫仙志聞此莫不悵然含悲又見昆侖山上一回輒有四百四十門門廣四里內有五城十二樓下有靑龍白虎蜲蛇蛇百餘里其中口牙皆如三百斛大蜂一丈其毒殺象又有神獸名獅子辟邪天鹿焦羊銅頭鐵額長牙鑿齒之屬三十六重盡知其名則天下惡惡獸不敢犯人也其神則有無頭子倒景君翕鹿公中黃先生與鹿門大夫張陽字子淵使備玉闕自不帶老君竹使符左右契者不得入也五河皆出山隅弱水繞之鴻毛不浮飛鳥不過惟仙人乃得越之其上神鳥神馬幽昌鷦鷴騰黃吉光之屬皆能人語而不死眞濟快仙府也恨吾不得善周旋其上耳於時聞誕此言了了多信之者又河東蒲阪有項防都者與一子入山學仙十年而歸家家人問其故防曰在山中三年精思有仙人來迎我共乘龍而升天良久低頭視地杳杳防防上未有所至而去地已絕遠龍行甚疾頭昂尾低令人在其脊上危怖崄巇及到天上先過紫府金牀玉几晃晃昱昱眞貴處也仙人但以流霞一杯與我飲之輒不饑渴忽然思家到天帝前謁拜失儀見斥來還令當更自修積乃可得更後矣昔淮南王劉安升天見上帝而箕坐大言自稱寡人遂見謫守天廚三年吾何人哉河東因號防都爲斥仙人世多此輩種不一不可不詳也此妄語乃爾而人猶有不覺其虛者況其微茫欺誑頗因事之象似者而加益之非至明者倉卒安能辧哉乃復有假托作前世有名之道士如白和者傳言已八千七百歲時出俗間忽然自去不知其在其洛中有道士已博涉眾事洽鏈術數者以諸疑難諮問和和皆尋聲爲論釋皆無疑礙故爲遠識人但不知其年壽信能近千年不啻耳後忽去不知所在有一人於河北自稱爲白和於是遠近竟往奉事之大得致遺至富而白和子弟聞和再出大喜故往見之乃定非也此人因亡走矣五經四部並已陳之芻狗旣往之糟粕所謂迹者足之自出而非足也書者聖人之所作而非聖也而儒者萬里負笈以尋其師況長生之道眞人所重可不勤求足問者哉然不可不精簡其眞僞也余恐古彊蔡誕項防都白和之不絕於世間好事者省余此書可以少加沙汰其善否矣又仙經云仙人目瞳正方皆洛中見之白仲理者爲余說其瞳正方如此果是異人也

別防【附】

夫胎精固神與守元气同但莫止出入之息可也有常以生气時以鼻引入口吐吐二分餘一分鼓口咽此气令喉中郁然有聲此非胎元气是服粗气也粗气在腹與元气不同居也粗气是喘息之气也夫元气𨿽至少而難散非有粗之出入也且呼吸猶不欲自聞況咽有聲乎夫入气粗則傷肺肺五臟之華蓋气下先至肺也凡服元气不隨粗而出入則無有待气生死之時也旣鼓咽外气入於元气髒中所以返傷於人也夫人用力者皆用眾气也謂眾物之气飲食之品也且眾气只能舉重致遠運體而已存之不能益人之壽去之不能使人短折何必禁閉也且用气之術卽粗气也可以移山嶽決河海制虎豹防賊盜故知眾气不及粗气粗气可去之元气不可令去也夫保气者元气也非眾粗二气若服元气滿髒則粗气自除卽自以粗气運動不必須眾气也夫休絕者患其穀气薫蒸五臟是以絕之今旣修气術則穀气自除縱一日九餐亦不能成患終歲不食亦不能羸困則知气之道遠矣哉夫導引不在於立名象物粉繪表形著圖但無名狀也或伸屈或俯仰或行臥或倚立或躑躅或徐步或吟或息皆導引也不必每晨爲之但覺身有不理則行之皆當閉气閉气卽其气沖以通也亦不待立息數待气似極則先以鼻少引入然後口出吐也緣气閉旣久則衝喉若不更引而便以口吐則气粗而傷肺矣如此但疾愈則已不可使身汗有汗則受風以揺動故也凡人導引骨節有聲如大引則聲大小引則聲小則筋綏气通也夫導引療未患之疾通不和之气動之則百關气暢閉之則三官血凝實養生之大律祛疾之術矣

抱朴子內篇卷四﹤子部﹐道家類﹐抱朴子內外篇﹥

欽定四庫全書

抱朴子外篇卷一

晉洪撰

嘉遁第一

抱朴子曰有懷丘先生者薄周流之棲遑悲吐握之良苦讓髙懷於陸海爰躬耕乎斥鹵祕六奇以括囊含琳瑯而不吐謐淸音則莫之或聞掩輝藻則世不得睹背朝華於朱門保恬寂於蓬戶絕軏躅於金張之閭養浩然於幽人之伍謂榮顯爲不幸以玉帛爲艸土抗靈防於云表獨違令而遂古庇峻岫之巍峨借翠蘭之芳茵漱流霞之澄液茹八石之精英思焉若居乎虹霓之端意飄飄焉若在乎倒景之鄰萬物不能攪其和四海不足汨其神於是有起勢公子聞之慨然而嘆曰空谷有頂領之駿者孫陽之恥也太平遺冠世之才者賞眞之責也安可令俊民全其獨善之分而使聖朝乏乎元凱之用哉乃造而說曰徒聞振翅竦身不能淩厲九霄騰跚極攸敍彜倫者非英偉也今先生操立斷之掩炳蔚之文玩圖籍於絕迹之數括藻麗乎鳥獸之羣陳龍章於晦夜沈琳瑯於重淵蟄伏於盛夏藏華於當春𨿽復下帷覃思殫毫騁藻幽贊太極闡釋元本言歡則木梗怡顏如巧語戚則偶象嚬顣而滂沱抑輕則鴻羽沈於弱水抗重則玉石漂於飛波離敗則肝膽爲胡越合異則萬殊而一和切論則秋霜春肅溫辭則冰條吐葩摧髙則峻極頺淪竦卑則淵池嵯峨庇淸則倚暗外光救濁則立澄黃河然不能沾大惠於庶物著勛於皇家名與朝露皆晞體與蜉蝣並化忽崇髙於聖人之寶忘川逝於大耋之嗟爲先生不取焉蓋聞大者天地其次君臣先聖憂時思行其道三月無君皇皇如也卽今聖主乃與堯舜一致湣此黎民亦可比屋而封故或負鼎而龍躍或扣角以鳳歌不須蒲輪而後動不待文王而後興潛初飛五與時消息進有攸往之利退無濡尾之累明哲以保身宣化以濟俗使夫承蘭風以傾柯濯淸波以遣有若沈景之應朗鑑方圓之赴規矩故勛格上下沾八表夫有唐所以巍巍重華所以恭已西伯所以三分姬發所以革命桓文所以一匡漢髙所以應天未有不致羣賢爲六翮托豪傑爲舟楫者也若令各守洗耳之髙人執耦耕之分則稽古之化不建英明之盛不彰明良之歌不作括天之网不張矣故藏器者珍於變通隨時英逸者貴於吐奇撥亂若乃耀靈翳景於云表則麗天之明不著哮虎韜牙而握角則搏噬之防不揚太阿潛而不擊則立斷之勁不顯騄踠趾而不馳則追風之迅不形並默則子貢與喑者同口咸瞑則離朱與蒙瞽不殊矣先生潔身而忽大倫之亂得意而忘安上之義存有關機之累沒無金石之聲庸人且猶憤色何有大雅而無心哉夫繩舒則木直鄭進則雅凋有虞舉則四防戮宣尼入則少夘梟猶震雷駭則鼛鼓咽朝日出則螢燭幽也不拯招魂之病則無以效越人之絕伎不獎多難之世則無以知非常之遠量髙拱以觀溺非援物之人也懷道以迷國非作者之務也若俟中唐殖占日之艸朝陽繁鳴鳳之音郊跱獨角之獸野攢連理之林長旌捲而不懸干戈戢而莫尋少伯方將告退於成功孰能相擢乎陸沈哉深願先生不遠速復哉於是懷冰先生蕭然遐眺遊气天衢情神潦緬旁若無物俯而答曰嗚呼有是言乎蓋至人無爲棲神沖漠不役志於祿利故害辱不能加也不躊躇於險途故傾墜不能爲患也藜藿不供而意佚於方丈齊編庸民而心歡於有土寢宜僚之舍閉幹木之閭攜莊萊之友治陋巷之居殆嶽峙而不拔豈有懷於捲舒乎以欲廣則濁和故委世務而不紆眄以位極者憂深故背勢利而無餘疑其貴不以爵也富不以財也侶云鵬以髙逝故不縈翮於腐鼠以屢空爲厚誠故不攺樂於簞瓢且夫黃遐邈而人生倐忽以過隙之促托罔極之間迅乎猶奔星之暫見飄乎似飛矢之電經聊且優遊以自得安能苦形於外物哉夫鳶不絓网驎不墮阱相彼鳥獸猶知爲患風塵之徒曾是未吝也若夫要離滅家以效功紀信起燔以誑楚陳賈刎頸以證弟仲由投命而嬴門伏劍以喪心聶政感而屠荊卿絕臏以報燕楚公含悲而受首皆下愚之狂惑豈上智之攸取哉蓋厚祿者責重爵尊者神勞故漆園垂綸而不顧卿相之貴栢成操耜而不屑諸侯之髙羊說安乎屠肆楊朱吝其一毛僥求之徒昧乎可欲集不擇木仕不料世貪進不慮負乘之禍受任不計不堪之敗論榮貴則引伊周以救溺言亢悔則諱覆餗而不記伺河龍之睡而撥明珠居量表之寵而冀無患耽漏刻之安蔽必至之危無朝菌之榮望大椿之壽似蹈薄冰以待夏日登朽枝而須勁風淵魚之引芳餌澤雉之咽毒粒咀漏脯以充饑酣鴆酒以止渴也昔箕子睹象箸而涕泣尼父聞偶而永嘆蓋尋防以知著原始以見終然而暗夫蹈機不覺何前識之至難而利欲之彌篤邪周成賢而信流言公旦聖而走南楚托鴟鴞以告悲賴金縢以僅免況能寤之主不世而一有不悅之謗無時而暫乏徳不以激烈風而起斃禾事不以載珪璧而稱多才嗟泣靡及宜其然也夫漸漬之久則膠漆解堅浸潤之至則骨肉乖析塵羽之積則沈舟折軸三至之言則市虎以成故江充防賤非親於元儲後母假繼非密於伯奇而掘梗之誣滅父子之恩防之誑破天性之愛又況其他安可自必嗟乎伍員所以懷忠而漂屍悲夫白起所以秉義而刎頸也蓋徹見所爲寒心匠人之所惑矣又欲推短才以希雷同仗獨是以彈眾非然不睹金𨿽克木而錐鉆不可以伐鄧林水𨿽勝火而升合不足以救焚山寸膠不能治黃河之濁尺冰不能卻蕭丘之熱是以身名並全者甚稀而先後號者多有也畏亢悔而貪榮之欲不滅忌毀辱而爭肆之情不遣亦猶恐濕而泳深淵憎影而不就陰穿舟而息漏猛防而止沸者也夫七尺之骸稟之所以生不可受全而歸殘也方寸之心制之在我不可放之於流遁也躬耕以食之穿井以飲之短褐以蔽之廬以覆之彈詠以娛之呼吸以延之逍遙竹素寄情毫守常待終斯亦足矣且夫道存則尊徳勝則貴隋珠彈雀知者不爲何必須權而顯俟祿而飽哉且夫安貧者以無財爲富甘卑者以不仕爲榮故幼安浮海而澄神胡子甘心於退耕逄比有令徳之罪信布陷功大之刑一枝足以戢鸞羽何煩乎丰林潢洿足以泛龍鱗豈事乎滄海藜藿嘉於八珍寒泉防於醁躡履美於赤舄縕袍麗於衮服拱把安於杖鳴條樂乎絲竹茅茨艷於丹楹采椽珍於刻桷登嵩峯爲臺榭庇巖澑爲華屋積篇章爲敖庾寶談爲金玉棄細人之近戀損庸之所欲遊九臯以含歡遣智慧以絕俗同屈尺蠖藏光守朴表拙示訥知止常足然後咀嚼芝芳風飛雲浮晞景九陽附翼髙遊仰棲梧桐俯集洲孰與禦轡而伏同被繡於犧牛哉起勢公子曰夫入而不出者謂之耽寵忘退往而不返者謂之不仕無義故達者以身非我有任乎所值顯默語無所必固時止則止時行則行束帛之集庭燎之舉則君子道長在天利見若運涉陽九讒勝之時則不出戶庭括囊勿用龍起鳳戢隨時之宜古人所以或避危亂而不肯入或色斯而不終日者慮巫山之失火恐芝艾之並焚耳方今聖皇禦運世夷道泰仁及蒼生風遐邁威肅方澤沾九裔儀坤徳以厚載凝幹穹以髙蓋神化則雲行雨施澤則絪縕汪濊四門穆穆以博延主思英逸以俾乂此乃千載所希值剖判之一防而先生慕嘉遁之偏枯不覺狷華之患害也務乎單豹之養內未觀暴虎之犯外也是聞涉水之或溺則謂乘舟皆敗以商臣之爲防則繼體無也懷冰先生曰聖化之盛誠如髙論出處之事人各有懷故堯舜在上而箕潁有巢棲之客夏后禦世而窮谷有握耒之賢豈有慮於此險哉蓋各附於所安也是以髙尙其志不仕王侯存夫爻象匹夫所執延州守節聖人許焉僕所以逍遙於丘園斂迹乎艸澤者誠以才非政事器乏治民而多士雲起髦彥鱗萃文武盈朝庶事旣康故不欲復舉熠耀以廁日月之間拊甂瓴於洪鐘之側貢輕扇於堅冰之節裘鑪乎隆暑之月必見棄於無用速非時之巨嗤若擁經著述可以全眞成名有補末化若彊所不堪則將顚沛惟咎同悔小狐故居其所長以全其所短耳𨿽無立朝之勛卽戎之勞然切磋後生道養政殊塗一致非狷介之民也劣者全其一介何及於許由聖世恕而容之同曠於有唐不亦可乎起勢公子勃然自失肅爾攺容曰先生立言助教文討姦違標退靜以抑躁競之俗興儒教以救防言之絕非有出者誰敍彜倫非有者誰誨童普天率土莫匪臣民亦何必垂纓執笏者爲是而樂饑衡門者可非乎夫羣迷乎云夢者必須指南以知道並失乎滄海者必仰辰極以得反今聞嘉訓乃覺其蔽請負衣冠策駑希泛愛與進不嫌擇焉

逸民第二

抱朴子曰余昔遊乎雲臺之山而造逸民遇仕人在焉仕人之言曰明明在上總禦八紘華夷同歸要荒服事而先生遊栢成之遐武穆羣黎於鳥獸然時移俗異世務不拘故木食山棲外物遺累者古之淸髙今之逋逃也君子思危於未形絕禍於方來無乃去張毅之內勢玩單豹之外害畏盈抗慮忘亂羣之近憂避牛迹之淺崄而墮百刃之不測違濡足之泥涇投鑪冶而不覺乎逸民答曰夫銳志於雛鼠者不識騶虞之用心勝務於庭粒者安知鴛鸞之遠指猶焦螟之笑云鵬朝菌之怪大椿坎蛙之疑海鱉蛇之嗤應龍也子誠喜懼於勸沮焉識曠之髙韻哉吾幸生於堯舜之世何憂不得此人之志乎仕人曰昔狂狷華士意不爭上於海隅而太公誅之吾子沈遁不亦危乎逸民曰呂尙長於用兵短於爲國不能儀黃以覆載擬海嶽以博納褒賢貴徳樂育人才而甘於刑戮不修仁義故其劫殺之禍萌於始封周公聞之知其無國也夫攻守異容道貴知變而呂尙無烹鱗之術出致遠之禦推戰陳之法嫉髙尙之士可謂賴甲冑以完刃又兼之浮泳以射走之儀又望求之於準的者也夫傾庶鳥之巢則靈鳳不集漉魚鱉之池則神虯遐逝刳凡獸之胎則麒麟不峙其郊害一介之士則英傑不踐其境呂尙創業垂統以示後人而張苛酷之端開殘賊之軏適足以驅俊民以資他國逐賢能以遺讎敵也去彼市馬骨以致駿足軾陋巷以退秦兵者不亦遠乎子謂呂尙何如周公乎士人曰不能審也逸民曰夫周公大聖以貴下賤吐哺握發懼於失人從白屋之士七十人布衣之徒親執贄所師見者十人所友者十有二人皆逼以在朝也設令呂尙居周公之地則此等皆成市朝之暴屍而溝澗之腐胔矣唐堯非不能治致許由巢父也虞舜非不能脇善捲石戶也夏禹非不能逼伯成子髙也成湯非不能錄卞隨務光也魏文非不能屈幹木也晉平非不能吏亥唐也然尊而肆之貴而重之豈六君之小弱也誠以百行殊尙默默難齊慕尊賢之美稱恥賊善之醜迹取之不足以增威放之未憂於官曠從其志則可以闡風熙隆退讓厲苟進之貪夫感輕薄之冒昧𨿽器不益於旦夕之用才不周於立朝之俊不亦愈於脇肩低眉諂媚權右提贄懷貨宵徵同塵爭津競濟市買名品棄徳行學文之本赴雷同比周之末也彼六君尙不肯苦言以侵士寧肯加之刃乎聖賢誠可師者呂尙居然謬矣漢髙帝𨿽細行多闕不涉典藝然其曠恢廓善恕多容不系近累蓋豁如也𨿽饑渴四皓而不逼也及太子卑辭致之以爲羽翼便敬徳矯情惜其大者發黃鵠之悲歌杜婉妾之覬覦其珍賢貴如此之至宜其以布衣而君四海其度量蓋有過人者矣且夫呂尙之殺狷華者在於恐其沮眾也然俗之所患者病乎躁於進趨不務行業耳不苦於安貧樂賤者之大多也假令士往往屬目至於情掛勢利志無止足者終莫能割此常欲而慕彼退靜者也開辟已降非少人也而忘富遺貴之士猶不能居萬分之一仲尼親受業於老子而不能修其無爲子貢與原憲同門而不能模其淸苦四防與巢由同時王莽與二龔共世而不能效也凡民𨿽復笞督之危辱之使追狷華猶必不肯乃反憂其壞俗耶呂尙思不及此以軍法治平世枉害賢人酷誤已甚矣賴其功大不便以至顚沛耳且呂尙之未遇文王也亦曾於窮賤凡人易之老婦逐之賣傭不售屠釣無獲曾無一人慕之其避世也何獨慮狷華之沮眾邪設令殷紂亦去逃遁收而斂之尙臨死豈能自謂罪所應邪魏武帝亦刑罰法嚴峻果於殺戮乃心欲用乎孔明明自陳不樂出身武帝謝遣之曰義不使髙世之士辱於污君之朝也其鞭撻九有艸創皇基亦不妄矣紛擾日久求競成俗或推貨賄以龍躍或階黨援以鳳起風成化習大道漸蕪後生昧然儒訓遂湮將爲立身非財莫可苟有卓然不羣之士不出戶庭潛志味道誠宜優訪以興謙退也夫使孫吳荷戈一人之力耳用其計術則賢於萬夫今令大儒爲使不必切事肆之山林則能陶冶童闡禮敬何必服巨象使捕鼠韝鸞也則鐘鼎鐫其聲若乃零淪藪澤空生徒死亦安足貴乎逸民答曰子可謂守培塿玩狐丘未登閬風而臨云霓玩瀅汀遊潢洿未浮南溟而涉天漢凡所謂志人者不必在乎祿位不必須乎勛伐也太上無已其次無名能振翼以絕羣迹以絕軏爲常人所不能爲割近才所不能割少多不爲凡俗所量恬粹不爲名位所染淳風足以濯百代之髙標足以激將來之濁何必紆朱曳紫服冕乘軺被犧牛之文繡吞詹何之香餌朝爲張天之炎夕成冰泠之委灰夫斥鴳不以蓬榛易雲霄之表王鮪不以幽岫滄海之曠虎豹入廣廈而懷悲鴻鵾登嵩巒而含戚物各有心安其所長莫防於得意而慘於失所也經世之士悠悠皆是一日無君惶惶如也譬猶藍田之積玉鄧林之多材良工大匠肆意所用亦何必棲魚而沈鳥哉嘉遁髙蹈先聖所許或出或處各從攸好蓋士之所貴立徳立言若夫孝友仁義操業淸髙可謂立徳矣窮覽墳索著述粲然可謂立言矣夫善捲無治民之功未可謂之減於俗吏仲尼無攻伐之勛不可以爲不及於韓白矣身名並全謂之爲上居求志先民加焉夷齊一介不合變通古人嗟嘆謂不降志辱身不降者明逸之爲髙也不辱者知羈縶之爲污也聖人之淸者孟軻所美亦雲天爵貴於印綬志修遺榮孫卿所尙道義旣重可輕王公而世人所畏惟勢所重惟利盛徳身滯便謂庸人器小任大便爲髙士或有乘危冒險投死忘生棄遺體於萬刃之下邀榮華乎一朝之間比夫輕四海愛頸毛之士何其然邪仕人曰潛退之士得意山澤不荷世貴蕩然縱肆不爲時用嗅祿利誠爲天下無益之物何如逸民答曰夫麟不吠守鳳不司晨騰黃不引犂屍祝不治庖也且夫楊大明乎無外宣嫗煦之和風者日也耀華燈於閒夜治金石以致用者火也天下不可以經時無日不可以一旦無火然其大小不可同也江海之外彌綸二儀升爲雲雨降成百川而朝夕之用不及累刃之井灌田漑園未若溝之沃校其巨細孰爲曠哉桀紂帝王也仲尼陪臣也今見比於桀紂則莫不怒焉見擬於仲尼則莫不悅焉爾則貴賤果不在位也故孟子云禹稷顏淵易地皆然矣宰予亦謂孔子賢於堯舜遠矣夫匹庶而鈞稱於王者儒生髙極乎唐虞者徳而已矣何必官哉且夫曜靈升於造化運天地於懷抱恢恢然世故不棲於心術茫茫然寵辱不泊其純白流俗之所欲不能樂其神近人之所惑不能移其志榮華猶贅疣也萬物猶蜩翼也若是者其肯詰屈其支體俯仰其容儀挹酌於其所不喜修索於其所棄遺怡顏以取進曲公以避退恐俗人之不悅戚我身之淩遲屈龍淵爲錐鉆之用抑靈鼖爲鞀鼙之音推黃以適釤鎌之持撓華旗以入林杞之下乎古公杖防而捐之越翳入穴以逃之季札退耕以委之老萊灌園以遠之從其所好未與易也故醇而不雜斯則富矣身不受役斯則貴矣若夫剖符有土所謂祿利耳非富貴也且夫官髙者其責重功大者人忌之獨有貧賤莫與我爭可得長寶而無憂焉濯裘布被防葵去織防不掩豆菜肴糲餐又獲逼下邀僞之譏樹塞反坫三歸玉食禳侯之富安昌之泰則有僭上污濁之累未若遊神典文吐故納新求飽乎耒耜之端索縕乎杼軸之間腹仰河而已滿身集一枝而余安萬物蕓蕓化爲埃塵矣饘粥糊口布褐縕袍淡泊肆志不憂不喜斯爲尊樂諭之無物也夫仕也者欲以爲名邪則修毫可以寄姓字何假乎良史何須乎鑱鼎哉孟子不以矢石爲功揚云不以致民益世求仁而得不亦可乎仕人又曰遁之士則爲不臣亦豈宜居君之地食君之谷乎逸民曰何謂其然乎昔顏回死魯定公將躬弔焉使人訪仲尼仲尼曰凡在內皆臣也定公乃升自東階行君禮焉由此論之率土之濱莫匪王臣可知也在朝者陳力以秉事山林者循徳以厲貪淸濁殊塗同歸俱人臣也王者無外天下爲家日月所照雨露所及皆其境也安得懸虛空食咀流霞而使之不居乎地食乎谷哉夫山之金玉水之珠貝𨿽不在府庫之中不給朝夕之用然皆君之財也退士不居肉食之列亦猶山水之物也豈非國有乎許由不竄於四海之外四皓不走於八荒之表也故曰萬黎獻共惟帝臣幹木不荷戈戍境築壘疆場而有蕃魏之功今者潔行篳之內以詠先王之道使民知退讓儒墨不替此亦堯舜之所許也昔夷齊不食周粟鮑焦死於橋上彼之硜硜何足師表哉昔安帝以纁玉帛聘周彥祖桓帝以纁玉帛聘韋休明順帝以纁玉帛聘楊仲宣就拜侍中不到魏文帝徵管幼安不至又就拜光祿勛竟不到乃詔所在常以八月致羊一口酒二斛桓帝纁玉帛聘徐孺子就拜太原太守及東海相不到順帝以纁玉帛聘樊季髙不到乃詔所在常以八月致羊一口酒二斛又賜幾杖待以師傅之禮獻帝時鄭康成州辟舉賢良方正茂才公府十四辟皆不就公車徵右中郎博士趙相侍中大司農皆不起昭帝公車徵韓福到賜帛五十疋及羊酒法髙卿再舉孝廉本州五辟公府八辟九舉賢良博士三徵皆不就桓帝以纁玉帛安車軺輪聘韓伯休不到以纁玉帛安車軺輪聘姜伯雅就拜太中大夫防爲太守不起然皆見優重不加威辟也若此諸帝褒逸之士不謬者則呂尙之誅華士爲防酷過惡斷可知矣仕人乃悵然自失慨爾永嘆曰始悟超俗之理非庸瑣所見矣

勗學第三

抱朴子曰夫學者所以淸澄性理簸揚埃雕鍜礦璞礱鏈屯鈍啟道聰明飾染質素察往知來博涉勸成仰觀俯察於是乎在王道於是乎備進可以爲國退可以保己是以聖賢罔不孜孜而勤之夙夜以勉之漏盡日中而不釋饑寒危困而不廢豈以有求於當世哉誠樂之自然也夫斫削刻畫之薄伎射禦乘之易事猶須慣習然後能善況乎人理之曠道徳之遠陰陽之變神之情緬邈奧誠難生知𨿽云色白匪染弗麗𨿽云味甘匪和弗美故瑤華不琢則耀夜之景不發丹鍔不淬則純鉤之勁不就火則不鉆不生不扇不熾水則不決不流不積不深故質𨿽在我而成之由彼也登閬風捫晨極然後知井谷之暗隘也披六經玩百氏然後覺面墻之至困也夫不學而求知猶願魚而無网焉心𨿽勤而無獲矣廣博以窮理猶順風而托焉體不勞而致遠矣粉黛至則西施以加麗而宿癅以藏醜經術深則髙才者洞逸鹵鈍者惺悟文梓干云而不可以臺榭者未加班輸之結構也天然爽明而不可謂之君子者不識大倫之臧否也欲超千里於終朝必假退影之足欲淩洪波而遐濟必因艘楫之器欲見無外而不下堂必由之乎載籍欲測淵防而不役神必得之乎明師故朱綠所以攺素絲訓誨所以移蒙蔽披云而揚大明則萬物無其狀矣舒竹帛而考古今則天地無藏其情矣況於神乎而況於人事乎泥塗可令齊堅乎金玉曲木可攻之以應防墨百獸可教之以戰陳六畜可習之以進退沈鱗可動之以聲音機石可感之以精誠又況乎含五常而稟最靈者哉低仰之駟教之功也鷙擊之禽習之馴也與彼凡馬野鷹本實一此以飾貴彼以質賤運行潦而勿輟必混流乎滄海矣崇一簣而弗休必鈞髙乎峻極矣大川滔漾則虯螭羣遊日就月將則徳立道備乃可以止夢乎丘旦何徒解桎乎困蒙哉昔仲由冠雞帶防防珥鳴蟬杖劍而見拔刃而舞盛稱山之勁竹欲任掘彊之自然尼父善誘染以徳教遂成升堂之生而登四科之哲子房鄙人而灼聚防猾漸漬道訓成化名儒乃抗禮於王公豈直免於庸陋以是賢人悲寓世之倐忽疾泯沒之無稱感朝聞之訓思通防之無懼將落之明戒覺罔念之作狂不飽食以終日不棄功於寸陰鑑逝川之勉志悼過隙之電速割遊情之不急損人間之末務洗憂貧之心遣廣願之息畋獵博奕之遊戲矯晝寢坐睡之懈怠知徒思之無益遂振防於聖途學以聚之問以辧之進徳修業溫故知新夫周公上聖而日讀百篇仲尼天縱而韋編三絕墨翟大賢載文盈車仲舒命世不窺園門倪寬帶經以蕓鉏路生截蒲以寫書黃霸抱桎梏以受業寧子勤夙夜以倍功故能究覽道奧窮測防言觀萬古如同日知八荒若戶庭考七耀之盈虛步三五之變化審盛衰之方來驗善否於往昔料黃於掌指甄未兆以如成故能盛徳大業冠於當世淸芳令問播於罔極也且夫聞商羊而戒浩漾訪鳥砮而洽東肅諮萍實而言色味訊土狗而識墳羊被靈寶而知山因折爼而說專車瞻離畢而分陰陽之候由冬螽而覺閏餘之錯何神之有學而已矣夫童謠猶助聖人之耳目豈況墳索之博哉才性有優劣思理有修短或有夙知而早成或有提耳而後諭夫速無時習者騄之足也遲解晚覺者鶉鵲之翼也彼𨿽尋飛絕景止而不行則步武不過焉此𨿽止咫尺以進往而不輟則山澤可越焉明暗之學其猶玆乎蓋少則志一而難忘長則神放而易失故修學務早及其精專習與性成不異自然也若乃絕倫之器盛年有故𨿽失之於暘谷而收之於虞淵方知良田之晚播愈於卒歲之荒蕪也日燭之諭斯言當矣世道多難儒教淪喪文武之軌將隨凋墜或沈溺於聲色之中或驅馳於競逐之路孤貧而精六藝者以防夏之資而抑頓乎九泉之下因風而附鳳翼者以駑庸之質猶或翔乎霞霄之表捨本逐末者謂之勤修庶幾擁經求己者謂之陸沈迂闊於是莫不蒙塵觸雨戴霜履冰懷黃握白提淸絜肥以赴邪徑之近易規朝種而暮穰矣若乃下帷髙枕遊神九典防藝義賾味道居精乎建不拔之操揚靑於歲寒之後不揆世以投迹不隨眾以萍漂者蓋亦鮮矣汲汲於進趨悒悶於否滯者豈能捨至易達之通途而守甚難必窮之塞路乎此川上所以無人子衿之所爲作湣俗者所以痛心而長慨憂道者所以含悲而頺思也夫寒暑代謝否終則泰文武疊貴常然之數也冀羣冦畢滌中興在今七耀遵度舊惟新振天以廣掃鼔九陽之洪鑪運大鈞乎皇極開模以軌物陶冶庶匠成翹秀蕩汰積埃革邪反正戢干戈櫜弓矢興辟雍之庠序集國子修文徳發金聲振玉音降風雲於前初旅束帛乎丘園令抱翼之鳳奮翔於淸虛項領之駿騁迹於千里使夫含章抑鬱窮覽洽聞者申公伏生之徒發纁登蒲輪起結气陳立素顯其身行其道俾聖世迪唐虞之髙軏馳升平之廣塗流沾於九垓風被乎無外五刑厝而頌聲作和气洽而嘉穟生不亦休哉昔秦之二世不重儒術捨先聖之道習刑獄之法民不見徳惟戮是聞故惑而不知反迷之路敗而不知自救之方隨墮墜於雲霄之上而薤粉乎不測之下爲尊及卑可無鑑乎

崇教第四

抱朴子曰澄視於秋毫者不見天文之煥炳耽心於細務者不覺儒道之遠玩鮑者忘茝蕙迷大者不能反夫受防墨者無枉刳之木染道訓者無邪僻之人飾治之術莫良乎學學之廣在於不倦不倦在於固志志苟不固則貧賤者汲汲於營生富貴者沈淪於逸樂是以遐覽淵博者曠代而時有面墻之徒比肩而接武也若使素士則晝躬耕以糊口夜薪火以修業在位則以酣宴之餘暇時遊觀於勸誡則世無顓愚遊夏不乏矣亦有饑寒切己藜藿不給膚困風霜口乏糟糠出無從師之資家有旦暮之急釋耒則農事廢執捲則供養虧者𨿽闕學業可恕者也所謂千里之足困於鹽車之下一刀之礦不經歐冶之門者也若夫王孫公子優防貴樂婆娑綺紈之間不知稼穡之艱難目倦於黃耳疲乎鄭衛鼻饜乎蘭麝口爽於膏粱冬蹈貂狐之溫麗夏縝紗縠之翩飄出驅慶封之輊軒入宴蓽房之燦蔚飾朱翠於楹棁積無已於篋匱陳妖冶以娛心湎醁以沈醉行爲防飲之魁坐爲博奕之帥省文章旣不曉睹學士如艸芥口筆乏乎典據牽引錯於事劇談則方戰而已屈臨疑則未老而憔悴𨿽菽麥之能辯亦奚別乎瞽瞶哉抱朴子曰蓋聞帝之元儲必入太學承師問道齒於國子者已知爲臣然後可以爲君知爲子然後可以爲父也故學立而仕不以政學操刀傷割鄭喬所嘆觸情縱欲謂之非人而貴防子弟生乎深宮之中長乎婦人之手憂懼之勞未常經心或未免於𦇤褓之中而加靑紫之官才勝衣冠而居淸顯之位操殺生之威提黜陟之柄榮辱決於與奪利病感於唇吻愛惡無時暫乏毀譽括厲於耳嫌疑象似是而非因機防以坐無端借素信以設巧言交傋之變千端萬緒巧弄所不能詳毫墨所不能究也無術學則安能見邪正之眞僞且古今之行事自悟之理無所感假能無傾巢覆車之禍乎先哲居髙不敢忘危愛子欲教之義方雕琢切磋弗納於邪僞選明師以象成之擇良友以漸染之督之以博覽示之以成敗使之察往以悟來觀彼以知此驅之乎直道之上斂之乎檢括之中凜乎若跟掛於萬仞栗然有如乘奔以履冰故能多遠悔吝保其貞吉也昔諸竇道教之福霍禹受率意之禍中山東平以好古而安燕刺由面墻而危前事不忘今之良鑑也湯武染乎伊呂其興勃然辛癸染乎推崇其忘忽焉朋友師傅尢宜精簡必收寒素徳行之士以淸苦自立以不羣見憚者其經術如仲舒桓榮者彊直若龔遂王吉者能朝夕講論忠孝之至道正爲證存亡之軌迹以洗濯垢閒邪矯枉宜必抑情遵憲法入徳訓者矣漢之末世吳之晚年則不然焉望冠蓋以選用任朋黨之華譽有師友之名無拾遺之實匪爲無益乃反爲損故其所講非道徳也其所貢進非忠益也惟在於新聲艷色輕體妙手評歌謳之淸濁理管之長短相狗馬之勁駑議遨遊之處所比錯塗之好惡方雕琢之精粗校彈棋木摴蒱之巧拙計漁獵相掊之勝負品藻妓妾之妍指摘衣服之野鄙爭乘之善否論弓劍之疏密招奇合異至於無限盈溢之過日增月甚其談宮殿則遠擬瑤臺瓊室近效阿房靈光以千門萬戶爲局促以昆明太液爲淺陋笑茅茨爲不肖以土階爲朴呆民力竭於功役儲蓄靡於不急起土山以準嵩霍決渠水以象九河登淩霄之華觀辟雲際之綺窗淫音噪而惑耳羅袂揮而亂目濮上北裏疊奏疊起或號或呼俾晝作夜流連於羽觴之間沈淪於節之側或建翠翳之菁防或射勇禽於郊坰馳輕足於崄峻之址暴僚於盛日之下舉火而往乘星而返機事廢而不修賞罰棄而不治或浮文艘於滉漾布密网於綠川垂香餌於漣潭縱擢歌於淸淵飛髙繳以下輕鴻引沈綸以拔潛鱗或結罘於林麓之中合重圍於山澤之表列丹飈於風艸騁逸於平原從盧狗以噬狡獸飛輕鷂以鷙翔禽勁弩殪狂兕長防斃熊虎如此旣彌年而不厭歷載而無已矣而又加之以四時請防祖送慶賀要思數之密客接執贄之嘉賓人間之務密勿枉極是以雅正相遠遨逸漸篤其去儒學乎邈矣能獨見崇替之理髙拔淪溺之中捨敗徳之崄塗履長世之大道者良世鮮矣嗟乎此所以保國安家者至稀而傾撓泣血者無也今聖明在上稽古濟物堅堤防以杜決溢明褒貶以彰勸沮想宗室公族及貴門富年必當競尙儒術撙節藝文釋老莊之意不急精六經之正道也

君道第五

抱朴子曰淸剖而上浮濁黃判而下流尊卑等威於是乎著往聖取諸兩儀而君臣之道立設官分職而雍熙之化隆君人者必修諸己以先四海去偏黨以平王道遣私情以標至公擬宇宙以籠萬殊眞僞旣明於物外矣而兼之以自見矣聽旣聰於接來矣而加之以自聞矣儀決水以進善鈞絕以黜惡昭徳塞違庸親暱賢使規盡其圓矩竭其方防肆其直斤效其斫器無量表之任才無失授之用考名責實屢省勤卹樹訓典以示民極審褒貶以彰勸沮檢不齊以杜僭濫詳直枉以違悔吝其與之也無判理之幸其奪之也有百氏之揜匠之以六藝軌之以忠信蒞之以慈和齊之以禮刑揚仄陋以伸沈抑激淸流以澄臧否使物無詭道事無非分立朝牧民者不得侵官越局推轂卽戎者莫敢憚危顧命悅近以懷遠修文以招攜阜百姓之財粟闡進徳之廣塗杜機僞之繁務則明罰勅法哀敬折獄淳化治則匿瑕藏疾五教在寬外總多士於文武內建維城之穆屬使親疏相持尾爲身榦枝𨿽茂而無傷本之憂流𨿽盛而無背源之勢石盤嶽峙式遏覬覦見三苖之傾殄則知川源之未可峙也睹翳幽之不守則覺巖崄之不足賴也夫江漢猶存而彊虜辱劍合自如而子陽赤族四嶽三塗實不一姓金城湯池未若人和守在海外匪山河也是以賢君抱懼不足而攺過恐有餘謀當計得猶思危而弗休焉戰勝地廣猶戒盈而夕焉象渾穹以遐燾式坤厚以廣載運重光以表防致遠思乎未兆資春景以嫗煦範秋霜以肅物酬諮以校同異平衡以銓羣言虛己以盡下情推功以勸將來禦之以術則終始可竭也整之以度則參差可度也嶷若閬風之淩霄而諸下不得以輕重料焉窈若淵之萬刃而防近不能以少多量焉然則君之源流不窮而百僚之才力畢陳矣我之涯畔無外而彼斤兩可限矣發號吐令則鞫若震雷之激響而不爲邪辯攺其正立法創制則炳若七耀之麗天而不以愛惡曲其情宏略遠罩則藹若密雲之髙結居貞成務則若嵩岱之根地料倚伏於未萌之前審毀譽於巧言之口不使惇朴散於雕僞不使一體澆於二端𨿽能獨斷必博納乎芻蕘𨿽務含必淸耳於浸潤民之饑寒則哀彼責此百姓有罪則謂之在於一人嘉祥之臻則念得神之佑或逢天之怒則思桑林之引不吝攺於宜易之調不恥反迷於朝過之塗虎眄以警密麟跱以接防路無擊壤之叟則羞聞和音之作民有不粒之匱則媿臨方丈之膳處飛合之槪天則懼子來之勞瘁茹柔嘉之防脆則憂敬授之失時聆管之宴羨則戚逸樂之有過瞻藻麗之美采則慮賦斂之慘烈遵放勛之粗裘準衛文之大帛追有夏之卑宮識露臺之不果鑑章華之召災悟阿房之速禍誥誓則念一時之失信玩弄則覺褒妲之惑我徵伐則量力度時不令百里有號泣之憤誅戮則逆情任理不使鴟夷有抱枉之魂鑑操形之杜伯帷人力之呼豕廢嫡則戒晉獻之巨惑立庶則念劉表之殄祀搜畋則樂失獸而得士識弛网而悅遠偏愛則慮防之謗巧飛燕之專寵獨任則悟鹿馬之作威恭顯之惡直納防則思漢祖之吐哺孝景之誅錯防甘之進則防儀狄容悅姑息則審欒盈除蒸子之謟親放麋之仁鑑白龍以止輕脫觀奇羸以節無厭防人彘之變於六宮之中止汗血之求於絕域之外除惡犬以遭酒之患市馬骨以招追風之駿軾怒鼃以勸勇避螳螂以勵武聆公廬之讜言容保申之正直剔腹背無益之毛攬六翮淩虛之用烹如簧以謐司原之箴折菀枯以迪梁伯之美放舟姬以弭婉孌之迷退子瑕以杜余桃之惑藏淵中之魚操利器之柄勿憚徙薪之煩以省焦爛之費鼓廉恥之陶冶明考試之準的怒不越法以加虐喜不逾憲以厚遺割情於所愛而有犯者無赦采善於所憎而有勞者不逸傾下問以納忠聞逆耳而不諱廣乞言於誹謗𨿽委抑而不距掩細瑕而錄大用忘近惡而念遠功使夫曹劌孟明有修來之效魏尙張敞立雪恥之績射鉤之賊臣著匡合之勛釋之左車吐止戈之髙防則鵂梟化爲鴛鸞邪僞變成忠貞芳頴秀於斥鹵夜光起乎泥濘剡鈍載胥九功允諧西面逡巡以延師友之才尊事老叟以惇孝悌之行是以淵蟠者仰赴山棲者俯集炳蔚內弼虓闞外禦政得於上而物傾於下發乎邇而澤邁乎遠明哲宣力於攸蒞黔庶讓畔於藪澤爾乃蠲滋章之法令振太和之淸風蒲輪玉帛以抽丘園之俊民元凱畢集以究論道之損益減牧羊之多人及不酤之至醇張仁讓之闈杜華競之津旌義正之操道素之格使附徳者若潛萌之悅甘雨見歸者猶行潦之赴大川黎民安之若綠葉之綴修柯左衽仰之若眾星之系北辰是以七政不亂象於極寒溫不謬節而錯集四靈備睹芝華灼爍甘露淋漉以霄墜嘉穗婀娜而盈箱丹魃逐於神潢厲拘於廣朔百川無沸騰之異南箕謐偃禾之暴物無詭脆之凋人無嗟慨之響囹圄虛陳五刑寢厝正朔所不加冕紳所不曁氈裘皮服山棲河竄莫不含歡革面感和重譯靈禽貢於彤庭瑤環獻自西極圓首遽善猶氤氳之順勁風要荒承指若響亮之和絕音誠郅隆之盛致三五之軌躅也故能固廟祧於罔極綿本支乎百世矣夫根深則末盛矣下樂則上安矣馬不調造父不能超千里之迹民不附唐虞不能致同天之美馬極則變態生而傾僨惟憂矣民困則多離叛而其禍必振矣可不戰戰以待旦乎可不栗栗而慮危乎人主不澄思於治亂不深鑑於亡徵𨿽目分百尋之秋毫耳精八音之淸濁文則琳瑯墮於筆端武則鉤鉻【居額切】推於指掌心苞萬篇之誦口播濤波之辯猶無補於土崩不救乎瓦解也何者不居乎大而務方其細滯乎下人之業而暗元本之端也誠能事過乎儉臨深履冰居安不忘乘奔之戒處存不廢慮亡之懼操綱領以整細目握道數以禦眾才韓白畢力以折衝蕭曹竭能以經國介冑之心致其果毅謀夫協思進其長則人主𨿽從容玉房之內逍遙云閣之端羽爵腐於甘醪樂人疲於弁舞猶可以垂拱而任賢髙枕以責成何必居茅茨之狹陋食薄味之大躬監門之勞役懷損命之辛勤然後可以流蒼生道洽海外哉昏惑之君則不然焉其爲政也或仁而不斷朱紫混漫正者不賞邪者不罰或苛猛慘酷或純威無恩刑過乎重不恕不逮根露基頺危猶巢幕而自比於天日擬同於泰山謂克明峻徳者不難及小心翼翼者未足也於是無罪無辜淫刑以逞民不見徳惟戮是聞官人則以順志者爲賢擢才則以近習者爲前上宰鼎列委之母后之族專斷顧問決之阿諂之徒所揚引則遠九族外親而不簡其器幹所信仗則在於小才曲媚而憎乎方直所抑退則從雷同而不察之以情所寵進則任美談而不考其績用掌要治民之官禦戎專徵之將或貪污以壞所在矣或營私以亂朝廷矣或懦弱以敗庶事矣或恇怯以失軍利矣終於不覺不忍黜斥猶加親委冀其晚蓋器小任大遂及於禍良才遠量無援之士或披褐而朝或沈淪於窮否懷道括囊展力莫由陵替之災所以多有也又經典規戒弗聞不覽玩防褻宴是耽是務髙樓觀而下道徳廣苑囿而狹招納深池沼而淺恩信悅狗馬而惡謇諤貴珠玉而賤智略丰綺紈而約澤緩賑濟而急聚斂勤畋弋而忽稼穡重兼並而輕民命進優俳而退儒雅厚嬖幸而薄戰士流聲色而忘庶事先酣遊而後聽斷數苦役而疏犒賜工造費好不急之器圈聚食肉靡谷之物然則危亡不可以怨天防弱不可以尢人也夫吉防由己湯武豈一哉昔周文掩未埋之骨而天下稱其仁殷紂剖比干之心而四海疾其虐望在具瞻毀譽尢得失之舉不在多也凡譽重則蠻貊懷仁而不可以虛索也毀積則華夏離心而不可以言救也是以小善𨿽無大益而不可不爲細惡𨿽無近禍而不可不去也若乃肆情縱欲而不與天下共其樂故有憂莫之卹也削基增峻而不覺下墮則上崩故傾頺莫之扶也於是轡防去於我手神物假而不還力殫財匱民不堪命眾怨於下天怒於上田成盜全齊於帷幄姬昌取有殷於西鄰陳吳之徒奮劍而大呼劉項之倫揮戈而飈駭云梯乘於百雉之上皓刃交於象魏之下飛內薦禁兵外潰而乃憂悲以思邈世之大賢擁篲以延巖棲之智士慕伊呂於嵩岫招孫吳於艸萊拜昌言而罔擇思嘉算而莫問猶大廈旣燔而運水於滄海洪潦陵室而造於長洲矣夫巍巍之稱不可驕吝構而東嶽之封未易以恣欲修也上聖兼防載馳猶懼不逮前而庸主緩步按轡而自以爲過之或於安而思危或在崄而自逸或功成治定而匪怠匪荒或綴旒累卵而不覺不寤不有辛癸之沒溺曷用貴欽明之髙濟哉念玆在玆庶乎庶乎

臣節第六

抱朴子曰昔在唐虞稽古欽明猶俟羣後之翼亮用臻巍巍之成功故能熙帝之載庶績其凝四門穆穆百揆時序蠻夷無猾夏之變阿閣有鳴鳳之巢也諭之元首方之股肱𨿽有尊卑之殊邈實若一體之相賴也君必度能而授者備乎覆餗之敗臣必量才而受者故無流放之禍夫如影如響俯伏惟命者偸容之屍素也違令犯顏蹇蹇匪躬者安上之民翰也先意承指者佞諂之徒也匡過弼違者社稷之鯁也必將伏斧鑕而正諌據鼎鑊而盡言忠而見疑諍而不得者待放可也必死無補將增主過者去之可也其動也匪訓典弗據焉其靜也匪憲章弗循焉請托無所容中防不顧私明刑而不濫乎所恨審賞而不加諸附己不專命以招權不含洿而談潔進思盡言以糾謬退念推賢而不蔽夙興夜寐戚庶事之不康也儉躬約志若防奔於薄冰也納謀貢士不宣之於口非義之利不棲之乎心立朝則以砥矢爲操居己則以善卒爲節當危值難則棄家而不顧秉衡執銓則平懷而無彼此儀蕭曹之指揮羨張陳之奇畫追同勃之盡忠準二鮑之直視蹈嬰之節儉執恬毅之守終甘此要離炙身之分戒彼韓英失忠之禍出不辭勞入不數功歸勛引過讓以先下專誠祗栗恆若天威之在顏也宵夙防竦有如湯鑊之在側也負荷寄托則以伊周爲師表宣力四方則以吉召爲軌儀送往視居則竭忠貞而不回搏噬干紀則若鷹鸇之鷙鳥雀蕃扞疆場則慕魏絳李牧之髙蹤蒞眾撫民則希文翁信臣之徳化夫忠至者無以爲國況懷智以迷上乎義篤者滅祀而無憚況黜辱之敢辭乎故能保勞貴以顯親托良哉於輿歌昆吾彜器能者鐫勛臯陶后稷亦何人哉抱朴子曰人臣勛不則恥俸祿之虛厚也績不茂則羞爵命之妄髙也履信思順天人攸贊畏盈居謙乃終有慶舉足則蹈矩度抗手則奉繩墨褒重𨿽淹畱而悔辱亦必遠矣若夫損上以附下廢公以營私阿媚曲從以水濟水君舉𨿽謬而諂笑贊善數進玩好陷主於惡巧言毀政令色取悅上蔽人主之明下杜進賢之路外結出境之交內樹背公之黨𨿽才足以飾非言足以文過專威若趙髙擅朝如董卓未有不身膏剡家靡湯火者也然而愚瞽捨邪卽正違眞侶僞親覽傾覆不攺其軌殃禍之集匪降自天也抱朴子曰臣諭股肱則手足也履冰執不得辭焉是以古人方之於地掘之則出水泉樹之則秀百谷生者立焉死者入焉功多而不望賞勞瘁而不敢怨審識斯術保己之要也抱朴子曰臣職分則可給統廣則多滯非賁獲之壯不可以舉兼人之重非萬夫之特不可以總獨異之局韓侯所以罪侵冒之典子元所以懼不勝之禍也若乃才力絕倫文武兼允入有腹心之髙算出有折衝之遠略𨿽事殷而益舉兩循而俱濟捨之則彜倫斁委之而無其人難者兼之可也非此器也宜自忖引轅弱載重鮮不及矣常人賞榮不慮後患身旣溺而禍逮及君親不亦哀哉人皆辭斧斤然而位髙而莫讓攝官所不堪嗟乎陳李所以作戒於力少而子房所以髙蹈於挹盈也

良規第七

抱朴子曰翔集而不擇木者必有離巢之禽矣出身而不料時者必有危辱之士矣時之得也則飄乎猶應龍之覽景云時之失也則蕩然若巨魚之枯崇陸是以智者藏其器以有待也其身而有爲也若乃髙巖將霣非細縷所綴龍門沸騰非掬壤所遏則不苟且於幹沒不投險於僥幸矣抱朴子曰周公之攝王位伊尹之黜太甲霍光之廢昌邑孫琳之退少帝謂之舍道用權以安社稷然周公之放逐狼跋流言載路伊尹終於受戮大霧三日霍光幾於及身家亦尋滅孫琳桑防未移首足異所皆笑音未絕而號咷已及矣夫危而不持安用彼相爭臣七人無道可救致令王莽之徒生其姦變外引舊事以飾非內包豺狼之禍心由於伊霍基斯亂也將來君子宜深鑑玆矣夫廢立之事小順大逆不可長也召王之譎已見貶抑況乃退主惡其可乎此等皆計行事成徐乃受殃者耳若夫陰謀始權而貪人賣之赤族殄祀而他家封者亦不少矣若有姦佞翼成驕亂若桀之幹辛推哆【尺氏切張口也】紂之崇侯惡來厲之黨也攺置忠良不亦易乎除君側之眾惡流防族於四裔擁兵持疆直道守法嚴操柯斧正色拱防明賞必罰有犯無赦官賢任能惟忠是與事無專權請而後行君有違謬據理正陳戰戰兢兢不忘恭敬使社稷永安於上己身無患於下功成不處乞骸告退髙選忠能進以自代不亦綽有餘乎何必奪至尊之璽紱危所奉之見主哉君天也父也君而可廢則天亦可攺父亦可攺也功蓋世者不賞威震主者身危此徒戰勝攻取勛勞無二者是猶鳥盡而弓棄兔訖而犬烹況乎廢退其君而欲後主之愛己是奚異夫爲人子而舉其所生捐之山谷而取他人養之而云我能爲伯兪曾參之孝但吾親不中奉事故棄去人𨿽享三牲昏定晨省豈能見憐信邪霍光之徒𨿽當時增班進爵賞賜無量皆以計見崇豈斯人之誠心哉夫納棄妻而論前婿之惡買僕虜而毀故主之暴凡人庸夫猶不平之何者重傷其自然情也故樂羊以安忍見疏而秦西以過厚見親而世人誠謂湯武爲是而伊霍爲賢此乃相勸爲逆者也又見廢之君未必悉非也或輔翼少主作威作福罪大惡積慮於爲後患及尙持勢因而易之以延近局之禍規定防之功計在自利未必爲國也取威旣重殺生決口見廢之主神器去矣下流之罪莫不歸焉𨿽知其然孰敢形言無東牟朱虛以致其計無南史董狐以證其罪將來今日誰又理之獨見者乃能追覺桀紂之惡不若是其惡湯武之事不若是其美也方防所載莫不尊君卑臣彊榦弱枝春秋之義天不可讎大聖著經資父事君民生在三奉之如一而許廢立之事不道之端下陵上替難以訓矣俗儒沈淪鮑肆困於詭辯方論湯武爲食馬肝以彈斯事者爲不知權之爲變貴於起善而不犯順不謂反理而叛義正也而前代立言者不折之以大道使有此情者加夫立剡鋒之端登方崩之山非所以延年長世遠危之術𨿽防命暫隆賞暴集無異乎犧牛之被紋繡淵魚之愛莽麥渴者之資口於云日之酒饑者之取飽於郁肉漏脯也而屬筆者皆共褒之以爲美談以不容誅之罪爲知變使人於悒而永慨者也或諫余以此爲傷聖人必見譏貶余答曰舜禹歷試內外然後受終文祖𨿽有好傷聖人者豈能傷哉昔嚴延年廷奏霍光爲不道於時上下肅然無以折也況吾爲世之誡無所指斥何慮乎常言哉

時難第八

抱朴子曰盡節無者可爲也若夫使言必納而身必安者須待時之否者也夫姦防之徒跖所不逮擁上抑下惡直醜正憂畏公方之彈擊邪枉是以務除勝己以紓其誅明主不世而出庸君迷於皂白旣不能受用忠益或乃宣泄至言於是恭石顯之徒飾巧辭以構象似假公以售私姦今獻長生之術者反獲立死之罪進安上之計者旋受危身之禍故曰非言之難也談之時難也夫以賢說聖猶未必卽受故伊尹於湯至於七十也以智告愚則必不入故文王諫紂終於不納也言不見信猶之可也若乃李斯之誅韓非龐涓之刖孫臏上官之毀屈平盎之中晁錯不可勝載也爲臣不易豈一塗也哉蓋往而不反者所以功在身後而藏器俟時者所以百無一遇髙勛之臣曠代而一有防冰之徒委積乎史防悲夫時難遇也如此其甚哉由玆以言吾知渭濱呂尙之儔巖間傅之屬懷其王佐之器抱其邈世之材秉竿擁築老死於庸兒之伍而遂不遭文王髙宗者必不訾矣

官理第九

抱朴子曰騄駬之騁逸迹由造父之禦也禹稷之序百揆遭唐虞之主也故能不勞而千里至揖讓而頌聲作若乃臧獲之乘驌驦殷辛之臨三仁欲長驅騖則轡急轅逼欲盡規竭忠則禍如發機所以車傾於險塗國覆而不振也故良駿敗於拙禦智士躓於暗世仲尼不能止魯侯之出晏嬰不能遏崔杼之亂其才則是主則非也夫君猶器也臣猶物也器小物大不能相受矣髫孺背千金而逐蛺蝶越人棄八珍而甘鼃黽所患不賞好所病不識要矣夫不用則𨿽珍而不貴矣莫與則傷之者必至昔衛靈聽聖言而數驚秦孝聞髙談而恐睡而欲緝隆平之化收良能之勛猶卻行以逐馳適楚而首燕也

務正第十

抱朴子曰南溟引朝宗以成不測之深圃崇木石以致極天之峻大廈淩霄賴羣橑之積輪曲轅直無可闕之物故元凱之佐登而格天之化洽折衝之才周則逐鹿之姦寢舜禹所以有天下而不與衛靈所以𨿽驕恣而不危也眾力並則萬鈞不足舉也羣智用則庶績不足康也故繁足者死而不多士者亂而不亡然劍防不長於縫緝錐鉆不可以擊斷牛馬不能吠守雞犬不任駕乘役其所長則事無廢功避其所短則世無棄材矣

貴賢第十一

抱朴子曰捨輕艘而渉無涯者不見其必濟也無良輔而美隆平者未聞其有成也鴻鸞之淩虛者六翮之力也淵虯之天飛者雲霧之偕也故招賢用財者人主之要務也立功立事者髦俊之所思也若乃樂治定而忽智士者何異欲致遠塗而棄騏騄哉夫拔丘園之否滯舉遺漏之幽人職盡其才祿稱其功者君所以待賢也勤夙夜之在公竭心力於百揆進善退惡知無不爲者臣所以報知己也世有逸之民而無獨立之主者士可以嘉遁而無憂君不可以無臣而致治是以傅說呂尙不汲汲於聞達者道徳備則輕王公也而殷髙周文乃夢想乎得賢者建洪勛必須良佐也患於生乎深宮之中長乎婦人之手不識稼穡之艱難不知憂懼之何理承家繼體蔽於崇替所急在乎侈靡至務在乎遊宴般於畋獵湎於酣樂聞淫聲則驚聽見艷色則攺視役聰用明止此二事鑑澄人物不以經神惟識玩弄可以悅心志不知奇士可以安社稷犀象珠玉無足而至自萬里之外定傾之器能行而淪乎四境之內二堅之疾旣據而募良醫棟橈之禍已集而思謀夫何異乎火起乃穿井覺饑而占田哉夫庸猶不可以不拊循而卒盡其力安可以無素而暴得其用哉

任能第十二

或曰尾大於身者不可掉臣賢於君者不可任故口不容而彊吞之者必哽才非匹而委仗之者見輕抱朴子曰詭哉言乎昔者荊子總角而攝相事實賴二十五老臻乎康子賤起家而治大實由勝己者多而招其益齊桓殺兄而立鳥獸其行被髮彜酒婦閭三百委政仲父遂爲霸宗夷吾旣終禍亂亟起魯用季子二十餘年內無秕政外無侵削人之亡沒殄瘁響集豈非才所不逮其功如彼自任其事其禍如此乎漢髙決防於幃定勝乎千里則不如良平治兵多而益善所向無敵則不如信布兼而用之帝業克成故疾步累趨未若托乘乎逸足尋飛逐走未若假伎乎鷹犬夫勁弩難彀而可以摧堅逮遠大艦難乘而可以致重濟深猛將難禦而可以折衝拓境髙賢難臨而可以攸敍彜倫昔魯哀庸主也而仲尼上聖不敢不盡其節齊景下才也而晏嬰大賢不敢不竭其誠豈有人臣當與其君校智力之多少計局量之優劣必須堯舜乃爲之役哉何事非君何使非民恥令其君不及唐虞此亦達者之用心也

欽士第十三

抱朴子曰由余在戎而秦穆惟憂楚殺得臣而晉文乃喜樂毅出而燕壞種蠡入而越霸破國亡家失士者也豈徒有之者重無之者輕而已哉柳之墓猶挫元冦之銳況於坐之於朝廷乎幹木之猶退踐境之攻況於置之於端右乎郅都之象使勁虜振懾孔明之屍猶令大國寢以此禦侮則地必不侵矣以此率師則主必不辱矣是明主旅束帛於窮巷揚滯羽於瘁林飛翹車於河梁辟四門而不倦不吝金璧不遠千里不憚屈己不恥卑辭而以致賢爲首務得士爲重寶舉之者受上賞蔽之者爲竊位故公旦執贄於白屋秦卲拜昌於張生鄒子涉境而燕君擁篲莊周未食而趙竦立晉文接亥唐卻庳而坐不敢正齊侯之造稷丘𨿽頻繁而不辭其勞定王受笞於保申簡公去甲於公廬彼𨿽降髙抑滿以貴下賤終亦並目以遠其明假耳以廣其聰龍騰虎踞宜其然也

用刑第十四

抱朴子曰莫不貴仁而無能純仁以致治也莫不賤刑而無能廢刑以整民也咸云明後禦世風向艸偃道洽化醇安所用刑余乃論之曰夫徳教者黼黻之祭服也刑罰者捍刃之甲冑也若徳教治狡暴猶以黼黻禦剡也以刑罰施平世是以甲冑升廟堂也故仁者養物之器刑者懲非之具我欲利之而彼欲害之加仁無悛非刑不止刑爲仁佐於是可知也譬存胎息呼吸吐納含景內視熊經鳥伸者長生之術也然艱而且遲爲者鮮成能得之者萬而一焉病篤痛甚身困命危則不得不攻之以鐵石治之以毒烈若廢和鵲之方而慕松喬之道則死者眾矣仁之爲政非爲不美也然黎庶巧僞趨利忘義若不齊之以威糾之以刑遠羨羲農之風則亂不可振其禍深大以殺止殺豈樂之哉八卦之作窮理盡性明罰用獄著於噬嗑系以徽纆存乎習坎然則用刑其來尙矣逮於軒轅聖徳尢髙而躬親徵伐至於百戰僵屍涿鹿流血阪泉猶不能使時無叛逆載戢干戈亦安能使百姓皆良民不犯罪而自治者未之有也唐虞之盛象天用刑竄殛放流天下乃服漢文默比隆成康猶斷四百鞭死者多夫匠石不捨防墨故無不直之木明主不廢戮罰故無淩遲之政也蓋天地之道不能純仁故靑陽闡陶育之和素秋厲肅殺之威融風扇則枯瘁攄藻白露凝則繁英雕零是以品物阜焉歲功成焉溫而無寒則蠕動不蟄根植冬榮寬而無嚴則姦宄並作利器長守故明賞以存正必罰以去邪勸沮之器莫此之要勸民設教濟其寬猛使懦不可狎剛不傷恩五刑之罪至於三千是防不可曲也司冦行刑君爲不舉是法不可廢也防曲則姦回萌矣法廢則禍亂滋矣亡國非無令也患於令煩而不行敗軍非無禁也患於禁設而不止故眾慝彌蔓而下黷其上夫賞貴當功而不必重罰貴得罪而不必酷也鞭朴廢於家則僮僕怠惰徵伐息於國則羣下不防愛待敬而必敗故制禮以崇之徳須威而久立故作刑以肅之班倕不委規矩故方圓不戾於物明君不釋法度故機詐不肆其巧唐虞其仁如天而不原四罪姬公友於兄弟而不赦二叔仲尼之誅正卯漢武之殺外甥垂淚惜法蓋不獲已也故誅一以振萬損少以成多方之櫛發則所利者眾比於割疽則所全者大是以灸刺慘痛而不可止者以痊病也刑法防醜而不可罷者以救也六軍如林未必皆勇排陷火人情所憚然恬顏以勸之則投命者鮮斷斬以驅之則莫不奮擊故役歡笑者不及叱吒之速用誘悅者未若刑戮之齊是以安於感深谷而嚴其法衛子疾棄灰而峻其辟夫以其所畏禁其所玩峻而不犯全民之術也明病之術者杜未生之疾達治亂之要者遏將來之患若乃以輕刑禁重罪以薄法衛厚利陳之滋章而犯者彌多有似穿阱以當路非仁人之用懷也善爲政者必先端此以率彼治親以整疏不曲法以行意必有罪而無赦若石碏之割愛以滅親晉文之忍情以斬頡故仁者爲政之脂粉刑者禦世之轡防脂粉非體中之至急而轡防須臾不可無也肅恭少怠則慢惰已至威嚴暫弛則羣邪生心當怒不怒姦臣爲虎當殺不殺大賊乃發水久壞河山起咫尺尋木千丈始於毫末鉆燧之火勺水所滅鵠卵未孚指掌之所靡及其乘衝飈而撩巨野奮六羽以淩朝霞則𨿽智勇不能制也故明君治難於其易去惡於其防不伐善以長亂不操柯而猶豫焉然則刑之爲物國之神器君所自執不可假人猶長劍不可倒捉巨魚不可脫淵也乃崇替之所由安危之源本也田常之奪齊六卿之分晉趙髙之弒秦王莽之漢履霜堅冰由來漸矣或永嘆於海濱或拊心乎望夷禍延宗祧作戒將來者由乎慕虛名於往古忘實禍於當已也或又曰刑辟之興蓋存叔世立人之道惟仁與義我淸靜而民自正我無欲而民自朴烹鮮之戒不欲其煩寬以愛人則得眾悅以使人則下附故孟子以體仁爲安楊子云謂申韓爲屠宰夫繁策急轡非造父之禦嚴刑峻罰非三五之道故有虞手不煩揮口不煩言恭已南面而治化雍熙矣宓生正以率俗彈琴詠詩身不下堂而愚智整肅矣必能厚薄斂救乏擢滯舉賢任才勸穡省用招攜以禮懷遠以徳陶之以成均治之以庠序化上而興善者必若靡艸之逐驚風洗心而革面者必若淸波之滌輕塵朝有徳讓之羣後野無犯禮之軌躅圜土可以虛無楚革可以永格何必賞罰可以爲國乎抱朴子答曰易稱明罰敕法書有哀矜折獄爵人於朝刑人於市有自來矣豈徒叔世多仁則法不立威寡則下侵上夫法不立則庶事汩矣下侵上則逆節萌矣至醇旣澆於三代大朴又散於秦漢道衰於疇昔俗薄乎當今而欲結防以整姦欺不言以化狡猾委轡防而乘奔馬於險塗捨柁櫓而泛虛舟以淩波盤旋以逐走盜揖讓以救災火斬晁錯以卻七國舞干戈以平赤眉未見其可也蓋三皇步而五帝驟霸王以來載馳載騖當其也吏欺民巧冦盜公行髡鉗不足以懲無恥族誅不能以禁覬覦重目以廣視累耳以遠聽抗燭以理滯事焦心以息姦源而猶市朝有吁嗟之音邊鄙有不聞之枉作威作福者或發乎瞻視之下防家害國者或構乎蕭墻之內而欲以太旻之道治偸薄之俗以畫一之歌救鼎沸之亂非識因革之隨時明損益之變通也所謂刻舟以摸遺劍參天而射五步摜犀兕之甲以涉不測之淵袗卻寒之裘以禦郁隆之暑踵之解結頤之搔背其爲憤憤莫此之劇矣但當先令而後誅得情而勿喜使伯氏無怨於失邑虞芮知恥而無訟耳若彊暴掩容操防而不憚邑於含垢艸蔓而不除恃藏疾之大言忘膏盲之近急何異噍喉之之渴切身而遙指滄海於萬里之外滔天之水已及而方造舟於長洲之林安得免誇父之禍脫淪水之害哉世人薄申韓之實事嘉老莊之誕談然而爲政莫能錯刑殺人者原其死傷人者赦其罪所謂土拌瓦胾無救朝饑者也道家之言髙則髙矣用之則遼落迂闊譬猶幹將不可以縫綫巨象不可使捕鼠金丹不能淩陽侯之波玉馬不任騁千里之迹也若行其言則當燔桎梏隳囹圄罷有司滅刑書鑄干戈平城池散府庫毀符節撤關梁掊量衡膠離朱之目塞子野之耳泛然不系反乎天放不訓不營相忘江湖朝廷闃爾若無人民則至死不往來可得而論難得而行也俗儒徒聞周以仁興秦以嚴亡而未覺周所以得之不純仁而秦所以失之不獨嚴也昔周用肉刑刖足劓鼻盟津之令後至者斬畢力賞罰誓有孥戮考其所爲未盡仁也及其叔世罔法玩文人主苛虐號令不出宇宙禮樂徵伐不復由己羣下力競還爲長蛇伐本塞源毀冠裂冕或沈之於漢或流之於彘失柄之敗由於不嚴也秦之初興官人得才衛鞅由余之徒式法於內白起王翦之倫攻取於外兼弱攻昧取威定霸吞噬四鄰咀嚼辟雄拓地攘戎龍變虎視實賴明賞必罰以塞帝業降及叔季驕於得意窮奢極泰加之以威虐築城萬里離宮千餘鐘鼔女樂不徙而具驪山之役大半之賦閭左之戎坑儒之酷北擊獫【虛檢切】狁南徵百越暴兵百萬動數十年天下有生離之哀家戶懷怨曠之嘆白骨成山虛祭布野徐福出而重號咷之讎趙髙入而屯豺狼之黨天下欲反十室九空其所以亡豈由嚴刑此爲秦以嚴得之非以嚴失之也具刑兩地巧人以自成拙者以自傷爲國有道而助之以刑者能令慝僞不作防邪攺志若綱絕网紊得罪於天用刑失理其危必速亦猶水火者所以活人亦殺人存乎能用之與不能用夫癥瘕不除而不修越人之術者難圖老彭之壽也姦黨實繁而不嚴彈違之制者未見其長世之福也但當簡於張之徒任以法理世選趙陳之屬委以案刻明主畱神於上忠良盡誠於下見不善則若鷹鸇之搏鳥雀睹亂萌則若剃【他計切】田之芟蕪穢【於吠切】慶賞不謬加而誅戮不失罪則太平之軌不足迪令而不犯可庶幾廢刑致治未敢謂然也或曰然則刑罰果所以助教興善式遏宄忒也若夫古之肉刑亦可復與抱朴子曰曷爲而不可哉昔周用肉刑積祀七百漢氏廢之年代不如至於攺以鞭笞大多死者外有輕刑之名內有殺人之實也及於犯罪上不足以至死則其下惟有徒謫鞭杖或遇赦令則身無損且髡其更生之發撾其方愈之創殊不足以懲次死之罪今除肉刑則死罪之下無復中刑在其間而不死罪不得不止於徒謫鞭杖是輕重不得不適也又犯罪者希而時有耳至於殺之則恨重而鞭之則恨輕犯此者爲多今不用肉刑是次死之罪常不見治也今若自非謀反大逆惡於君親及用軍臨敵犯軍法者及手殺人者以肉刑代其死則亦足以懲示防人而刑者猶任坐役能有所爲又不絕其生之道而終身殘毀百姓見之莫不寒心亦足使未犯者肅栗以彰示將來乃過於殺人殺人非不重也然辜之三日行埋棄之不知者眾不見者多也若夫肉刑者之爲標戒也多昔魏世數議此事諸碩儒達學洽通政理者咸謂宜復肉刑而意異者駁之皆不合也魏武帝亦以爲然直以二陲未賓遠人不能統至理者卒聞中國刖人肢體割人耳鼻便當望風謂爲酷虐故且權停以須四方之並耳通人楊子云亦以爲肉刑宜復也但廢之來久矣坐而論道者未以爲急耳

抱朴子外篇卷一﹤子部﹐道家類﹐抱朴子內外篇﹥

欽定四庫全書

抱朴子外篇卷二

晉洪撰

審舉第十五

抱朴子曰華霍所以能崇極天之峻者由乎其下之厚也唐虞所以能臻巍巍之功者實賴股肱之良也𨿽有孫陽之手而無騏驥之足則不得致千里矣𨿽有稽古之才而無宣力之佐則莫緣凝庶績矣人君𨿽明並日月神鑑未兆然萬幾不可以獨統曲碎不可以親總必假目以辟覽借耳以廣聽誠須有司是康是贊故聖莫不根心招賢以舉才爲首務施玉帛於丘園馳翹車於巖藪勞於求人逸於用能自槐棘降逮皂論道經國莫不任職恭已無爲而治平刑措而化洽無外萬咸寧設官分職其猶構室一物不堪則崩撓之由也然未貢舉之士格以四科三事九列是之自出必簡標頴拔萃之俊而漢之末葉桓靈之世柄去帝室政在姦臣网漏防潰風頺教沮抑淸徳而揚諂媚退履道而進多財力競成俗苟得無恥或輸自售之寶或賣要人之書或父兄貴顯望名而辟命或低頭屈膝積習而見收夫銓衡不平則輕重錯謬斗斛不正則少多混亂防墨不陳則曲直不分準格傾側則滓雜實繁以之治人則虐暴而豺貪受取聚斂以補買官之費立之朝廷則亂劇於棼絲引用駑庸以爲之黨援而望風向艸偃庶事之康何異懸瓦礫而責夜光不調而索淸音哉何可不澄濁飛沈沙汰臧否嚴試對之法峻貪夫之防哉殄瘁攸階可勿畏乎古者諸侯貢士適者謂之有功有功者增班進爵貢士不適謂之有過有過者出位削地猶復不能免詩人興大車素餐之刺山林無伐檀兔罝之賢況舉之無非才之罪受之無負乘之患衡量一失其格多少安可復損乎夫孤立之翹秀藏器以待價瑣碎之輕薄人事以邀夫惟待價故頓淪於窮瘁矣夫惟邀速故佻竊而騰躍矣蓋梟鴟屯飛則鴛幽集豺狼當路則麒麟避遁舉善而教則不仁者遠矣姦僞榮顯則英傑潛逝髙槪恥與闒茸爲伍淸節羞入饕餮之貫舉任並謬則羣賢括囊羣賢括囊則防邪相引防邪相引則小人道長小人道長則檮杌比肩頌聲所以不作怨嗟所以嗷嗷也髙幹長材恃能勝己屈伸默語聽天任命窮通得失委之自然亦焉得不墮多黨者之後而居有力者之下乎逸倫之士非禮不動山峙淵停知之者希馳逐之徒蔽而毀之故思賢之君終不知奇才之所在懷道之人願效力而莫從𨿽抱稷卨之器資邈世之量遂沈滯詣死不得登敍也而有黨有力者紛然鱗萃人乏官曠致者又美亦安得不拾掇而用之乎靈獻之世閹宦用事羣姦秉權危害忠良臺閣失選用於上州郡輕貢舉於下夫選用失於上則牧守非其人矣貢舉輕於下則秀孝不得賢矣故時人語曰舉秀才不知書察孝行父別居寒淸素白濁如泥髙第良將卻如雞又云古人欲達勤誦經今世圖官免治生蓋疾之甚也於時懸爵而賣之猶列肆也爭津者買之猶市人也有苴者無分而徑進空拳者望途而收迹其貨多者其官貴其財少者其職卑故東園積賣官之錢崔烈有銅臭之嗤上爲下效君行臣甚故阿佞幸獨談親容桑梓議主中正吏部並爲魁儈各債其估淸貧之士何理有望哉是旣然矣又邪正不同譬猶冰炭惡直之人憎於非黨刀尺顚倒者則恐人之議己也達不由道者則患言論之不美也乃共構合虛誣中傷淸徳瑕累橫生莫敢救拔於是曾閔獲商臣之謗孔墨蒙盜跖之垢懷正居貞者殞笮乎泥濘之中而狡猾巧僞者軒翥乎虹霓之際矣而凡夫淺識不辧邪正謂守道者爲陸沈以履徑者爲知變俗之隨風而動逐波而流者安能復身於徳行苦思於學問哉是莫不棄檢括之勞而赴用賂之速也斯誠有漢之所以傾來代之所宜深鑑也或曰吾子論漢末貢舉之事誠得其病也今彼欲戒旣往之失避傾車之路攺有代之調防法玩之或變今濮上巴人反安樂之正音腠理之疾無退走之滯患者豈有力乎士有丰姿丰偉雅望有餘而懷空抱虛幹植不足以貌取之則不必得賢徐徐先試則不可倉卒將如之何抱朴子曰知人則哲上聖所難今使牧守皆能審良才於未用保性履之始終誠未易也但共遣其私竭其聰明不爲利欲動不爲囑托屈所欲舉者必澄思以察之博訪以詳之修其名而考其行校同異以備虛飾令親族稱其孝友閭歸其信義嘗小仕者有忠淸之效治事之幹則寸錦足以知巧刺鼠足以觀勇也又秀孝皆宜如舊試經答策防其所對之姦當令必絕其不中者勿署吏罰禁錮其所舉書不中者刺史太守免官不中左遷中者多不中者少後轉不得過故若受賕【巨切】流而舉所不當發覺有驗者除名禁錮終身不以赦令原所舉舉者與同罪今試用此法治一二歲之間秀孝必多不行者亦足以知天下貢舉不精之久矣過此則必多修徳而勤學者矣又諸居職其犯公坐者以法律從事其以貪濁污爲罪不足至死者刑竟及遇赦皆宜禁錮終身輕者二十年如此不廉之吏必將化爲夷齊矣若乃臨官受取金錢山積發覺則自卹得了免退則旬日復用者曾史亦將變爲盜跖矣如此則𨿽貢士皆中不辭於官長之不良或曰能言不必能行今試經對防𨿽過豈必有政事之才乎抱朴子答曰古者猶以射擇人況經術乎如其捨防則未見余法之賢乎此也夫丰艸不秀瘠土巨魚不生小水格言不吐庸人之口髙文不墮頑夫之筆故披洪範而知箕子有經世之器覽九術而見範生懷治國之略省夷吾之書而明其有撥亂之幹視不害之文而見其精霸王之道也今孝廉必試經無脫謬而秀才必對防無失指則亦不得暗蔽也良將髙第取其膽武猶復試之以防況文士乎假令不能必盡得賢能要必愈於了不試也己且令天下諸當在貢舉之流者莫敢不勤學但此一條其爲長益風教亦不細矣若使海內畏妄舉之失凡人息僥幸之求背競逐之末歸學問之本儒道將大興而私貨必漸絕奇才可得而役庶官可以不曠矣或曰先生欲急貢舉之法但禁錮之罪苛而且重懼者甚眾夫急轡繁防伯樂所不爲密防峻法徳政之所恥抱朴子曰夫骨塡肉補之藥長於養體益壽而不可以救暍溺之急也務寬含垢之政可以蒞惇禦朴而不足以拯衰之變也虎狼見逼不揮戈奮劍而彈琴詠詩吾未見其身可保也燎火及室不奔走灌注而揖讓盤旋吾未見其焚之自息也今與知欲賣防者論此是與跖議捕盜也抱朴子曰今普天一統九垓同風王制政令誠宜齊一夫衡量小器猶不可使往往而有異況人士之格而可參差而無檢乎江表𨿽遠密邇海隅然染道化率禮道亦旣千餘載矣往𨿽暫隔不盈百年而儒學之事亦不偏廢也惟以其土宇徧於中州故人士之數不得鈞其多少耳及其徳行才學之髙者子防仲任之徒亦未謝上國也昔吳王初年附其貢士見格以不試今太平已近四十年矣猶復不試所以使東南儒業衰於在昔也此乃見同於左衽之非所以別之也且夫君子猶愛人以禮況爲其愷悌之父母邪法有招患令有損化其此之謂也今貢士無復試者則必皆修飾馳逐以競虛名誰肯復開卷受書哉所謂饒之適足以敗之者也自有天性好古心悅藝文學不爲祿味道忘貧若法髙卿周生烈者學精而不仕狥乎榮利者萬之一耳至於寧越倪寬黃霸之徒所以彊自篤勵於典籍者非天性也皆由患苦困瘁欲以經術自拔耳向使非漢武之世則朱買臣嚴助之屬亦未必讀書也今若取富貴之道幸有意於學者而復素無自然之好豈肯復空自勤苦執灑掃爲諸生遠行尋師問道者乎兵興之世武貴文寢俗人視儒士如僕虜見經誥如芥壤者何哉由於聲名背乎此也夫不用譬猶售章甫於於越狥蚦蛇於華夏矣今若遐邇一例明考課試則必多負笈千里以尋師友轉其禮賂之費以買記籍者不俟終日矣抱朴子曰才學之士堪秀孝者已不可多得矣就今其人若如桓靈之世舉吏不先以財貨便安臺閣主者則𨿽諸經兼本解於問無不對猶見枉誣使不得過矣常追恨於時執事不重爲之防除余意謂新年當試貢舉者今年便可使儒官才士豫作諸防計足周用集禁其畱艸殿中封閉之臨試之時亟賦之人事因緣於是絕當答防者皆可防著一處髙選臺省之官親監察之又嚴禁之其交關出入畢事乃遣違犯有罪無赦如此囑托之冀窒矣夫明君恃己之不可欺不恃人之不欺己也亦何恥於峻爲斯制乎若試經法立則天下不可以不立學官而人自勤學矣漢四科亦有明解法令入仕今在職之人官無大小悉不知法令或有防言難曉而小吏多頑而使之決獄是以死生委之以輕百姓之命付無知之人也作官長不知法爲下吏所欺而不知又決其口筆者憒憒不能知合法與不合不問不以付主者或以意斷事蹉跌不愼法令亦可令廉良之吏皆取明律令者試之如試經髙者隨才品敍用如此天下必少弄法之吏失理之獄矣

交際第十六

抱朴子曰余以朋友之交不宜雜浮而不心楊云攸譏故𨿽位顯名美門齊年敵而趨捨異規業尙乖互者未嘗接焉或有矜其先達步髙視遠或遺忽陵遲之舊好或簡棄後起之味或取人以官而不論徳或不遭知己零淪丘園者𨿽才深智遠操淸節髙者不可也其進趨偶合位顯官通者𨿽面墻庸瑣必及也如此之徒𨿽能令壤虫雲飛斥鴳戾天手捉刀尺口爲禍福得之則排冰吐華失之則當春雕悴余殆局恥與共世窮之與達不能求也然而輕薄之人無分之子曾無疾非介然之節星言宵徵守其門庭翕然諂佞卑辭悅色提壺執贄時行索媚勤苦積久猶見嫌拒乃行因托長者以構合之其見受也則踴悅過於幽系之遇赦其不可也則懊悴劇於喪病之逮己也通塞有命道貴正直否泰付之自然津塗何足多咨嗟乎細人豈不鄙哉人情不同亦何遠邪毎爲慨然助彼羞之昔莊周見子從車之多而棄其餘魚余感俗士不汲汲於攀及至也瞻彼云云馳騁風塵者不懋建徳業務本求己而偏狥髙友以結朋黨謂人理莫此之要當世莫此之急也以嶽峙獨立者爲澀吝防拙以奴顏婢膝者爲曉解當世風成俗習莫不流遁逐欲遂往可慨者也或有徳薄位髙器盈志溢聞財利則驚掉見奇士則坐睡防縷杖防被褐負笈者𨿽文艷相雄學優融同之埃芥不加接引若夫程鄭王孫羅褒之徒乘肥衣輕懷金挾玉者𨿽素不習禮菽麥不辧爲之倒屣吐食握發余徒恨不在其位有斧無柯無以爲國家流濁於四裔投畀於有北彼𨿽赫奕刀尺決乎勢力足以移山拔海吹呼能令出泥登云造其門庭我則未暇也而多有下意怡顏匍匐膝進求交於若人以圖其益悲夫生民用心之鈞何其遼邈之不肖也哉余所以同生聖世而抱困賤本後顧而不見者今皆追瞻而不及其不有以乎然性苟不堪各從所好以此存亡子不能易也或又難曰時移世變古今別務行立乎己名成乎人金玉經於不測者托於輕舟也靈烏萃於霄者扶揺之力也芳蘭之芳烈者淸風之功也屈士起於丘園者知己之助也今先生所交必淸澄其行業所厚必沙汰其心性孑然只跱失其名軰結仇一世招怨流俗豈合和光以籠物同塵之髙義乎若比智而交則白屋不降公旦之貴若鈞才而遊則尼父必無入室之客矣抱朴子曰吾聞詳交者不失人而泛結者多後悔故曩哲先擇而後交不先交而後擇也子之所論出人之計也吾之所守退士之志也子云玉浮鳥髙皆有所因誠復別理一家之說也吾以爲寧作不載之寶不飛之鵬不颺之蘭乎且夫士亦損於夜光之質垂天之大含芳之卉不朽之蘭乎且夫名多其實位過其才處之者猶鮮免於禍辱交之者何足以爲榮福哉由玆論之則交彼而遇者𨿽得達不足貴芘之而悞者譬如防朽樹之破笮也彼尙不能自止其顚蹶亦安能救我之碎首哉吾聞大丈夫之自得而外物者其於庸人也蓋逼迫不獲已而與之形接𨿽以千計猶蚤虱之積乎衣而贅疣之攢乎體也失之𨿽以萬數猶飛塵之去嵩岱鄧林之墮朽條耳豈以有之爲益無之覺損乎且夫朋友也者必取乎直諒多聞拾遺斥謬生無請言死無托辭終始一契寒暑不渝者然而此人良未易得而或默語殊途或憎愛易心或盛合衰離或見利忘信其處今也譬猶禽魚之結侶冰炭之同器欲其久合安可得乎夫父子天性好惡宜鈞而子政子駿評論異隔南山伯奇辯訟有無面別心殊其來尙矣總而混之不亦難哉世俗之人交不論志逐名趨勢來冷去見過不攺視迷不救有利則獨專而不相分有害則苟免而不相卹或事便則先取而不讓值機防則賣彼以安此凡如是則友不如無也天下不爲盡不中交也率於爲益者寡而生累者眾知人之明上聖所難而欲力厲近才短於鑑物者務廣其交又欲使悉得可與經夷險而不易情歷危苦而相負荷者吾未見其可多得也𨿽搜琬琰於培塿之上索鸞鳳於鷦鷯之巢未爲難也吾亦豈敢謂藍田之陽丹穴之中爲無此物哉亦直言其稀已矣夫操尙不同猶金沈羽浮也志好之乖次猶火升而水降也苟不可同𨿽造化之靈大塊之匠不可使同也何可彊乎余所稟訥呆加之以天挺篤懶諸戲弄之事彈棋博奕皆所惡見及飛輕走迅遊獵傲覽咸所不爲殊不喜嘲防凡此數者皆時世所好莫不耽之而余悉闕焉故親交所以尢遼也加以挾直好吐忠藎藥石所集甘心者鮮又欲加勉之以禮問諌之以馳競止其摴蒱節其沈湎此又常人所不能悅也毀方瓦合違情偶俗人之愛力甚所不堪而欲好日新安可待哉知其如此而不便攺之可不謂之暗於當時拙於用大乎夫交而不卒合而又離則兩受不之名俱失克終之美夫厚則親愛生焉薄則嫌隙結焉自然之理也可不詳擇乎爲可臨觴拊背執手須臾欲多其數而必其全吾所懼也或曰然則都可以無交乎抱朴子答曰何其然哉夫畏水者何必廢舟楫忌傷者何必棄斧斤交之爲道其來尙矣天地不交則不泰上下不交卽乖志夫不泰則二气隔並矣志乖則天下無國矣然始之甚易終之竟難患乎所結非其人而於爭小以忘大也易羙金蘭詩詠百朋𨿽有兄弟不如友生切思三益大聖所嘉門人所以尊親惡言所以不至管仲所以免誅戮而五霸立子元所以去亭長而驅朱軒者友之力也單不能發韶夏之和音孑色不能成衮龍之瑋一味不能合伊鼎之甘獨木不能致鄧林之荗圃極天蓋由眾石之積南溟浩漾實須羣流之赴明鏡舉則傾冠見矣羲和照則曲影覺矣括修則枉刺之疾消矣良友結則輔仁之道矣達者知其然也所企及則必簡乎勝己所降結則必料乎同志其處也必講道進徳其出也則齊心比翼否則鈞魚釣之業泰則恊經世之務安則有以精義危則有以相卹恥令譚靑專兩地之篤不使王貢擅彈冠之美夫然後故交道可貴也然虛實未易知勢利生去就積毀壞刎頸之契漸漬釋膠漆之堅於是有忘素情之惆嘆或睚【五懈切】眥而不思遂令元伯巨卿之好獨著於昔張耳陳余之變屢構於今推往尋來良可嘆也夫梧禽不與鴟梟同枝麟虞不與豺狼連羣淸源不與濁潦混流仁明不與防暗同處何者漸染漬而移直道暴迫則生害也或曰敢問全交道可得聞乎抱朴子答曰君子交絕猶無惡言豈肯向所異辭乎殺身猶以許友豈名位之足競乎善交狎而不慢和而不同彼有失則正色而諫之告我以過則攺而不憚不以忤彼心而不言不以逆我耳而不納不以巧辧飾其非不以華辭文其失不形同而神乖不匿情而口合不面從而背憎不疾人之勝己防其短而引其長隱其失而宣其得外無計數之諍內遺心競之累夫然後鹿鳴之好全而伐木之刺息若乃輕合而不重離易厚而不難薄始如形影終爲參辰至歡變爲篤恨接援化成讎敵不祥之悔亦無以往者漢季陵遲皇轡不振在公之義替紛競之俗成以違時爲淸髙以救世爲辱身尊卑禮讓大倫遂亂在位之人不務盡節委本趨末背實尋聲王事廢者其譽美姦過積者其功多莫不飛輪兼策星言假寐冒寒觸暑以走權門飾虛華之名於秉勢之口獲非分之位於賣官之家或爭所欲還相屠防於是公叔偉長疾其若彼力不能正不忍見之爾乃發憤著論杜門絕交斯誠感激有爲而然蓋矯枉而過正非常經之永訓也徒當遠非之黨愼諂黷之源何必祼以詭彼其斷粒以刺玉食哉夫反之爲非重諫而不止遂至大亂故禮義之所棄可以絕矣

備闕第十七

抱朴子曰騕褭【於交切駿馬也】能奮蘭筋以絕景而不能履冰以乘深猛虎能吼雷霆以搏噬而不能踴雲霧以淩虛鴻鵾不能振翅於籠罩之中輕鷂不能電擊於幾筵之下物旣然矣人亦如之故能調和陰陽者未必能兼百行修簡書也能敷五邁九者不能全小潔經曲碎也惠子上相之標也而不能役舟楫以淩陽侯漢髙神武之傑也而不能治產業端檢括淮陰良將之擘也而不能修農商免饑寒周勃社稷之鯁也而不能答錢谷責獄辭若以所短棄所長則逸儕防萃之才不用矣責大體而論細禮則匡世濟民之勛不著矣天不能平其西北地不能隆其東南日月不能摛光於曲穴衝風不能揚波於井底擿齒則松檟不及一寸之筳挑耳則棟梁不如鷦鷯之羽彈烏則千金不及丸泥之用縫緝則長劍不及數分之鍼何必伏巨象而捕防制大鵬以司晨乎故姜牙賣魚無所售而見師於文武蔣生憒慢於百里而獨步於三槐

擢才第十八

抱朴子曰華章藻蔚非蒙瞍所玩英逸之才非淺短所識夫瞻視不能接物則衮龍與素褐同價矣聰鑑不足相涉則俊民與庸夫一槪矣眼不見則美不入神焉莫之與則傷之者至焉且夫愛憎好惡古今不均時移俗易物同價異譬之夏后之璜曩直連城鬻之於今賤於銅鐵故昔以隱居求志爲髙士今以山林之儒爲不肖故聖人之良幹乃暗俗之罪人也往者之介石乃末葉之羸劣也偉之士履道之生其崇信匪徒重仞之墻其淵澤不惟呂梁之深也故短近不能賞而淺促不能測焉因以異乎己而薄之矣以不求我而疾之矣不貴不用何足言乎乃有播埃塵於白珪生瘡痏於玉肌訕疵雷同攻伐獨立曾參劫剽之垢巢許獲穿窬之謗自匪明並懸象鑑表微者焉能披泥抽淪玉澄川掇沈珠哉夫珪璋居肆而不售矧乃翳於盤璞乎奇士扣角而見遏況乃潛於臯藪乎孫臏思騁其祕略而司馬刖之韓非願建其治績而李斯殺之賈誼慷慨懷經國之術而武夫排之子政忠良有匡危之具而恭顯陷之和氏所以抱璞而泣血禽息所以發憤而碎首也夫玉石易別於賢愚愛寶情篤於好士以易別之寶合篤好之物猶獲罪截趾歷世受誣況乎難知之賢非意所急防人畫蛇足於無形姦臣畏忠貞之害己體曲者忌防墨之容夜祼者憎明燭之來是以髙譽美行抑而不揚虛構之謗先形生影又無楚人號哭之薦萬無一遇固其宜矣夫以王爲石者亦將以石爲玉矣以賢爲愚者亦將以愚爲賢矣以石爲玉未有傷也以愚爲賢者亡之診也蓋診亡者𨿽存而必亡猶脈死者𨿽生而必死也可勿愼乎於戲悲夫莫之思者也昔仲尼上聖也東受累於齊人南見塞於子西文種大賢也初不齒於荊俗末雍遊於鈞如競年立功不亦難乎夫結綠黎非陶徛不能市也千鈞之重非賁獲不能抱也白雪之非靈素不能徽也邁倫之才非明主不能用也然耀靈光夜之珍不爲莫求而其質以苟且於賤賈洪鐘周鼎不爲委淪而輕其禮取見舉於侏儒嶧陽云和不爲不禦而息唱以競顯於淫哇冠羣之徳不以沈抑而履徑而剸節於流俗是以和壁變爲滯貨柔木廢於勿用赤刀之礦不得經歐冶之鑪元凱之疇終不值四門之辟也

任命第十九

抱撲子曰余之友人有居冷先生者恬愉靜素形神相忘外不飾驚愚之容內不寄有爲之心遊精墳誥樂以忘憂書競羲和之末景夕照望舒之餘耀道靡遠而不防言無微而不妍然車迹不軔【如震切】權右之國尺牘不經貴勢之庭是以名不出蓬戶身不離畝於是翼亮大夫侯而難之曰余聞淵蟠起則云赴道化沾則逸才奮故康衢有角歌之音鼎爼發淩風之迹沾之則收不貲之賈踴之則超在天之舉耀逸景於暘谷播大明乎九垓勛蔭當已聲揚罔極故尋仞之塗甚近而弗往者𨿽追風之腳不能到也楹棁之下至卑而不動者𨿽鵾鴻之翅未之及也況乎寢足於大之表斂羽於幽梧之枝安得效信以尋景振輕乎蒼霄哉年期奄冉而不久托世飄而不再智者履霜則知堅冰之必至處始則悟生物之有終六龍促軌於大渾華顚倐忽而告暮古人所以映順流而頺嘆眄過隙而興悲矣先生資命世之逸量含英偉以邈俗銳翰汪濊以波湧六奇抑鬱而淵畜然不能淩扶揺以髙竦揚淸耀於九器不陳於瑚簋之末體不免於負薪之勞猶奏和音於聾俗之地鬻章甫於被髮之域徒防寤於翰林銳意以窮神崇琬琰於懷抱之內吐琳瑯於毛墨之端躬困屢空之儉神勞堅髙之間譬若埋尺璧於重壤之下封文錦於防匱之中終無交易之富孰賞堙翳之珍哉夫龍驥維縶則無以別乎蹇驢赤刀韜鋒則曷用異於鉛刃鱣鮪不居牛迹大鵬不滯蒿林願先生委龍蛇之穴升利見之塗釋戶庭之獨潔覽二鼠而遠寤越窮谷以登髙襲丹藻以攺素競驚飈於淸晨不盤旋以栢夜收名器於崇髙向鐘鼎之慶祚暮成一介之夫采薇何足多慕乎居泠先生應曰蓋聞靈機防緬混茫渺昧禍福交錯乎倚伏之間興亡纏綿乎盈虛之防逝者不能脫逐身之景樂成者不能免理致之敗匠流末者未若挺冶元兆之中整已然者不逮原本乎朴之外是以覺尺蠖者甘屈以保伸識通塞者不慘悅於否泰且夫洪陶範物大象流形躁靜異尙翔沈舛情金寶其重羽矜其輕篤隘者執束於滓汁達妙者逍遙於淸潢洿納行潦而乃噎渤澥吞百川而不盈鮋鰕踴悅於泥濘赤螭淩厲乎髙防嚼香餌者快嗜欲而赴死味虛淡者含天和而趨生識機神者瞻無兆而弗惑暗休咎者觸彊弩而不驚各附攸好安肯攺營吾聞五玉不能自剖於嵩岫騰蛇不能無霧而電徵龍淵不能勿操而斷犀兕景鐘不能莫扣而揚洪聲金芝須商風而激耀倉庚俟煙熅以修鳴騏騄不苟馳以赴險君子不詭遇以毀名運屯則沈淪於勿用時行則髙竦乎天庭士以自衒爲不髙女以自媒爲不貞何必委洗耳之峻標效負爼之幹榮哉夫其窮也則有虞婆娑而陶鈞尙父見逐於愚嫗範生來辱於溺簀【苦怪切籠也】式匿奇於耕牧及其達也則淮陰投竿而稱孤文種解屩而紆靑傅說釋築而論道管子脫桎爲上卿蓋君子藏器以有待也畜徳以有爲也非其時不見也非其君不事也窮達任所值出處無所系其靜也則爲逸民之宗其動也則爲元凱之表或運思於立言或銘勛乎國器殊途同歸其致一焉士能爲可貴之行而不能使俗必貴之也能爲可用之才而不能使世必用之也被褐茹艸垂綸罝兔則心歡意得如將終身服冕乘軺兼朱重紫則若固有之常如布衣此至人之用懷也若席上之珍不積環堵之操不粹者予之過也知之者希名位不臻以玉爲石謂鳳曰鴳者非餘罪也夫汲汲於見知悒悒於否滯者常民之情也浩然而養气淡爾靡欲者無悶之至也時至道行器大者不悅天地之間知命者不憂若乃狥萬金之貨以索百千之售多失骭【幹上聲】毛我則未暇矣

名實第十九

門人問曰聞漢末之世靈獻之時品藻乖濫英逸窮滯饕得志名不準實賈不本物以其通者爲賢塞者爲愚其故何哉抱朴子答曰夫雷霆輷磕而或不聞焉七曜經天而或不見焉豈惟形器有聾瞽哉心神所蔽亦又如之是以聞格言而不識者非無耳也見英異而不知者非無目也由乎聰不經妙而明不逮奇也夫智大量遠者盤桓以山峙器小志近者蓬飛而萍浮夫惟山峙故莫之能動焉夫惟萍浮故流而不滯焉方之貨也則緘連以待賈者惟至珍而難售鳴鼔以狥之者𨿽見蔽而易盡比之材也則結根於嵩岱者𨿽竦蓋千仞垂防萬畝而莫之知也插株於塗要者𨿽鉤曲戾細𨿽速朽而猶見用也故廟堂有枯楊之瑚簋窮谷多不伐之梓豫也是竊華名者螻騰於雲霄失實賈者翠虯淪乎九泉於是斥鴳淩風以髙奮靈鳳捲翮以幽戢鉛鋒充太阿之寶犬羊佻【勅髙切】獨行貌虎狼之資矣夫佞者鼓珍賂爲勁羽則無髙而不到矣乘朋黨爲舟楫則無遠而不濟矣持之以夙興側立加之以先意承指其利口謏辭也似辧其道聽塗說也似學其心險貌柔也似仁其行污言潔也似廉其好說人短也似忠其不知忌諱也似直故多通焉且愛奉望我者欲我欲之不求我者我不能愛自然之理也夫賢常少而愚常多多則比周而匿瑕少則孤弱而無援佞人相汲引而柴正路俊哲處下位而不見知防茅之義犯而負乘之羣興亢龍髙墜泣血漣如故子西逐大聖之仲尼臧倉毀命世之孟軻二生不免斯患降玆亦何足言斯禍蓋與辟並生苦之匪惟一世也歷覽振古多同此疾至於駑蹇矯首於雕【多麼切】輦駥驥委牧乎林坰彼已屍防國殄瘁下淩上替實此之由或虫流而莫斂或逆竄於申亥或擢筋於廟梁或絕命於望夷蓋所防之非眞而忠能之不用也故明君勤於招賢而汲汲於擢奇道達凝滯而嚴防壅蔽才誠足委不拘於屠釣言審可施抽之於戎戍或舉於牛口之下而加之於羣僚之上或防於桎梏之中而任以社稷之重故能勛業隆濟拓境服遠取威定功垂統長世也夫直防者枉木之所憎也淸公者姦慝之所讎也人主不能運鑑以索隱而必須當塗之所舉然每觀前代專權之徒率其所舉皆在乎附舉己者也所薦者先乎利己者也毀所畏而進所愛所畏則至公者也所愛則同私者也至公用則姦黨破眾私立則主威奪矣姦黨破則升泰之所由也主威奪則危亡之端漸矣毀所畏則恐辭之不痛𨿽刖劓之猶未稱意焉故必除之而後快也彼進所愛則苦談之不美𨿽立超之猶未逞心焉故必危彼以安此也是故抱枉而死無愆而黜者有自來矣所以體道合眞嶷然特立才遠量逸懷霜履冰思綿天地器兼元凱執已衡門淵渟嶽立寧潔身以守滯恥脇肩以苟合樂饑陋巷以勵髙尙之節藏器全眞以待天年之盡非時不出非禮不動結褐嚼蔬而不悒悒也黃髮終否而不悢悢【力尙也】也安肯蹙泰山之峻以適鑿枘之中斂垂天之羽爲戒旦之役編於仕而抑鬱庸兒之下捨鸞鳳之林適枳棘之藪競腐防於踞鴟而枉尺以直尋哉且大賢之狀也至拙爲味也甚淡蕭然自足泊爾無知知之者稀而不蹙時不能用而不悶𨿽並日無藜藿之糝不以易不義之大牢也𨿽縕袍無卒歲之服不肯樂無道之狐白也獨可散發髙枕守其所有以絕不曲躬低眉求其所未須也徳薄位厚弗交也名與實違弗親也榮華馳逐弗務也豪狹姦權弗接也俗說細辧不答也脇肩所赴弗隨也貌愚而志達面垢而行潔乎若嵩岱銓衡所不能測也浩乎若滄海斗斛所不能校也峻其重仞之髙隱其百官之富觀彼佻竊若艸莽也邈世之操焉冠秋云之表遺俗之神緬焉棲九之端𨿽窮賤而不可脇以威𨿽危苦而不可動以利其所業耳可聞而不可盡也其所執手可見而不可論也故疾之者齊聲而側目愛之者寡弱而無益亦猶撮壤不能塡決河升水不能殄原火於是鞀鼓戢雷霆之音鞀【徒刀切】鞞【奴移切】恣喋鼛【音髙】之響芳蕙芟夷臭鮑佩禦鬯傾棄而不羞醨酪專灌於圓丘汗血驅放而垂耳跛蹇馳騁於鑾軒此古人之所以懷沙負石赴流魚葬而不堪與之同世也已矣悲夫然捐黎於洿濘非夜光之不眞也由莫識焉投彤盧而不彎非繁弱之不勁也坐莫賞焉故瓊瑤俟荊和而顯連城之價烏號須逢門而著陷堅之功飛菟待子預而飈騰俊民直知已而宣力若夫美玉不出重岫良弓不鑿百札驥騄不服朱軒命世不履爵勢則孰知其能攄符彩之耀曄頓云禽於千仞騁逸迹以追風康庶績於百揆乎夫其不遇亦得不雜揉於瓦石鈞賤於朽木列鑣於下乘等望於凡瑣哉嗟乎彍棘矢而望髙手於渠廣防疲駑而求繼軌於周穆放斧斤而欲雙巧於班墨忽良才而欲彜倫之攸敍不亦難乎名實𨿽漏於一世徳音可邀乎將來樂天知命何慮何憂安時處順何怨何尢哉

淸鑑第二十

抱朴子曰咸謂勇力絕倫者則上將之器洽聞治亂者則三九之才也然張飛關羽萬人之敵而皆喪元辱主授首非所孔融退讓文學邈俗而並不達治務所在敗績鄧禹馬援田間諸生而善於用兵蕭何曹參不渉經誥而優於宰輔爾則知人果未易也欲試可乃已則恐成折足覆餗欲聽言察貌則或似是而非眞僞錯然而世人甚以爲易經耳過目謂可精盡余甚猜焉未敢許也區別臧否瞻形得神存乎其人不可力爲自非明並日月聽聞無音者願加淸澄以漸進用不可頓任輕假利器收還之旣甚難所損者亦多以矣無以一事暗保其餘同乎己者未必可用異於我者未必可忽也或難曰夫在天者垂象在地者有形故望山度水則髙深可推風起飛雲則吉凶可步智者睹山不瘁則悟美玉之在山覿岸不枯則覺明珠之沈淵彗星出則知鱣魚之方死日月蝕則識麒麟之共斗華霍不須稱而無限之重可知矣江河不待量而不測之數已定矣鴻鵠之翼騄騏之足𨿽未飛走輕可必也豪曹之劍徐氏匕首𨿽未奮擊其立斷無疑也駁子有吞牛之容鶚鷇有淩鷙之貌卉茂者土必沃魚大者水必廣虎尾不附貍身象牙不出防口叔魚無厭之心見於生初之狀食我防宗之徵著乎開胞之始申童覺竊妻之巫臣張負知將貴之陳平範子所以絕迹於五湖者以句踐蜂目而鳥喙也趙人所以息意於爭鋒者以白起首銳而視直也文王之接呂尙桑陰未移而知其足師矣徳之見孔明晷景未攺而腹心已委矣郭泰中材猶能知人故入頴川則友李元禮到陳畱則結符偉明入外黃則親韓子助至蒲亨則師仇季知止學捨則收龐徳公觀耕者則防茅季奇孟敏於擔負戒元艾之必敗終如其言一無差錯必能簡精鈍於符表詳舒急乎聲气料明暗於舉厝察淸濁於財色觀取與於宜適徵虛實於言行考操業於闔辟校始終於信效善否之檢不其易乎抱朴子答曰余非謂人物了不可知知人挺無形理也徒以斯術存乎大明非夫當人自許然而世士各謂能之是以有云以警付任耳夫貌望丰偉者不必賢而形器尪瘁者不必愚咆哮者不必勇淳淡者不必怯或外貌同而用意異或气性殊而所務合非若天地有常候山川有定止也物亦故有遠而易知近而難料譬猶眼能察天衢而不能周項領之間耳能聞雷霆而不能識蟻虱之音也唐呂樊許善於相人狀惟知壽夭貧富官秩尊卑而不能審情性之寬克志行之洿隆惟帝難之況庸人乎而吾子舉論形之例詰精神之談未修其本殆失指矣夫亡射之箭皆破秋毫然準的恆不得爲工叔向之母申氏之子非不一得然不能常也陶唐稽古而失任姬公欽明而謬授尼父遠得崇替於未兆近失澹臺於形骸延州審淸濁於千載之外而蔽奇士於咫尺之內知人之難如此其甚郭泰所論皆爲此人過上聖乎但其所得者顯而易識其所失者人不能紀且夫所貴貴乎見俊才於無名之中料逸足乎吳阪之間掇懷珠之蚌於九淵之底指含光之珍於積石之中若伯喈識絕音之器於煙燼之餘平子剔逸響之竹於未用之前六軍之聚市人之防暫觀一睹無所昡惑探其潛生之心計定其始終之事行乃爲獨見不傳之妙耳若如末論必俟考其操蹈之全毀觀其云爲之好醜此爲絲綫旣經於銓衡布帛已歷於丈尺乃說其斤兩之防重端匹之修短人皆能之何煩於哲哉

行品第二十二

抱朴子曰擬黃之覆載揚明並以表防文彪炳而摽以邈俗虛靈機以如愚不二過以謟黷者賢人也居寂寞之無爲蹈修直而執平者道人也盡烝嘗於存亡保發膚以揚名者孝人也垂惻於有生恆恕己以接物者仁人也端身命以狥國經險難而一節者忠人也睹防理於難覺料倚伏於將來者明人也量理亂以捲舒審去就以保身者智人也順通塞而一情任性命而不滯者達人也不枉尺以直尋不降辱以苟命者雅人也據體度以動靜毎淸詳而無悔者重人也體冰霜之粹素不染於勢利者淸人也篤始終於寒暑𨿽危而不猜者義人也守一言於久要歷歲衰而不渝者信

人也摛銳以立言辭炳蔚而淸允者文人也奮果毅之壯烈騁干戈以靜難者武人也甄墳索之淵粵該前言以窮理者儒人也銳乃心於精

義吝寸陰以進徳者益人也識多藏之厚

亡臨祿利而如遺者廉人也不攺操於

得失不傾志於可欲者貞人也防急難而防勞以憂人爲己任者篤人也潔皎介以守終不遜避而苟免者節人也飛淸機之英麗言約暢而判滯者辯人也每居卑而推功𨿽處防而滋恭者謙人也崇惇睦於九族必居正以赴理者順人也臨凝結而能斷操防墨而無私者幹人也防朱紫於中構剖猶豫以允當者理人也步七曜之盈縮推興亡之道軌者術人也赴白刃而防生格兕虎於林谷者勇人也整威容以肅眾伏法度而無貳者嚴人也創機巧以濟用總音數而並精者藝人也淩彊禦而無憚𨿽險逼而不沮者人也執匪懈於夙夜防勞瘁於深峻者勤人也蒙謗讟而晏如不懾懼於可畏者勁人也聞榮譽而不歡遭憂難而不變者審人也知事可而必行不猶豫於羣疑者果人也循防墨以進止不幹沒於僥幸者謹人也奉禮度以戰競及親疏而無尢者良人也履道素而無欲時難移而不變者朴人也凡此諸行了無一然而不躋善人之迹者下人也門人請曰善人之行旣聞其目矣惡者之事可以戒俗者願聞垂誥焉抱朴子曰不致養於所生損道而妄身者悖人也懷邪僞以偸榮豫利己而忘生者逆人也背仁義之正途苟危人以自安者防人也好爭奪而無厭專醜正而害直者惡人也出防墨以傷刻心好殺而安忍者虐人也飾邪說以浸潤構謗累於忠貞者防人也𨿽言巧而行違實履濁而假淸者佞人也不原本於枉直苟好勝而肆怒者暴人也措細善以取信陰挾毒而無親者姦人也承風指以苟容揆主意而扶非者諂人也言不詳於反覆好輕諾而無實者虛人也睹利地而忘義棄廉恥以苟得者貪人也覿艷逸而心蕩飾袴綺而思邪者淫人也見成事而疑惑動失計而多悔者暗人也背訓典而自任恥請問於勝己者損人也知善事而不建𨿽多爲而無成者劣人也委徳行而不修奉權勢以取媚者獘人也履蹊徑以僥速推貨賄以爭津者邪人也旣傲狠以無禮好淩辱乎勝己者悍人也被抑枉而自誣事無苦而振懾者怯人也治細辧於稠眾非其人而盡言者淺人也暗事宜之可否𨿽企慕而不及者頑人也知是非而不攺聞良規而增劇者惑人也無濟卹之仁心輕告絕於親舊者薄人也旣疾其所不逮喜他人之有災者妬人也專財谷而輕義觀困匱而不振者吝人也冒至危以僥幸值禍敗而不悔者愚人也情局碎而偏黨志惟務於盈利者小人也騁鷹犬於原獸好博戲而無已者迷人也忘等威之異數快飾玩之誇麗者奢人也耽聲色於飲防廢慶弔於人理者人也旣無心於修尙又怠惰於家業者懶人也無抑斷之儀每脫易而不思者輕人也觀道義而如醉聞貨殖而波擾者人也杖淺斷短而多謬暗趨捨之藏否者笨【步木切】人也憎賢者而不貴聞髙言而如聾者嚚人也睹朱紫而不分𨿽提耳而不悟者蔽人也違道義以趦趄冒禮刑而罔顧者亂人也每動作而受嗤言發口而違理者拙人也事酋豪如僕虜值衰微而背惠者慝人也捐貧賤之故舊輕人士而倨傲者驕人也棄衰色而廣欲非宦學而遠遊者蕩人也無忠信之純固背恩養而趨利者叛人也當交顏而面從至析離而背毀者僞人也習彊梁而專己距忠吿而不納者刺人也抱朴子曰人技未易知眞僞或相似士有顏貌修麗風表閒雅望之溢目接之適意威儀如龍虎盤旋成規矩然信心蔽神否才無所堪心中所有盡附皮膚口不能吐片奇筆不能屬半句入不能宰民出不能用兵治事則事廢銜命則命辱動靜無宜出處莫可蓋難分之一也士有貌望朴悴容觀矬悴容觀委陋聲气雌若進止質澀然而含英懷寶經明行髙幹過元凱文蔚春林官則庶績康用武則克全獨勝蓋難分之二也士有謀猷淵防術略入神智周成敗思洞幽才兼能事神器咸宜而口不傳心筆不盡意造次之接不異凡庸蓋難分之三也士有機變淸銳巧言綺粲擊引譬諭淵湧風厲然而口之所談身不能行長於識古短於理今爲政政亂牧民民怨蓋難分之四也士有外形足恭言容恪防而神防心慢中懷散放受任不憂當局不治蓋難分之五也士有控命中空弮入石倒乘立五兵畢習而體輕慮淺手勁心怯虛試無對而實用無驗望塵奔北聞敵失魄蓋難分之六也士有梗槪簡緩言希貌朴細行闕漏不爲小勇局拘檢犯而不校掘爪垂翅名爲弱願然而膽勁心方不畏彊禦義正所在視死猶歸支解寸斷不易所守蓋難分之七也士有孝友溫淑恂恂平雅履信思順非禮不蹈安困潔志操淸冰霜而防遲迂闊不達事要見機不作所爲無成居己披猖受任不舉蓋難分之八也士有行己髙簡風格峻峭嘯傲偃蹇淩儕慢俗不肅檢括不防小失過情率意旁若無人朋黨排譴談者同敗士友不附品藻所遺而立朝正色知無不爲忠於奉上明以攝下蓋難分之九也士有含廣濟虛己受物藏疾匿瑕溫恭廉潔勞謙沖退救危全信寄命不疑托孤可保而純良暗權仁而不斷善不能賞惡不忍罰忠貞有餘而幹用不足操柯猶豫廢法縱非枉直混錯終於負敗蓋難分之十也夫物有似而實非若然而不然料之無惑望形得神聖者其將病諸況乎常人故用才取士推暱結友不可以不精擇不可以不詳試也若乃性行之惑變始正而終邪若王莽初則美於伊霍晚則劇於趙髙又非中才所能逆盡也若令士之易別如鷦鷯之與鴻鵠狐兔之與龍麟者則四防不得官於堯朝管蔡不得幾危宗周仲尼無澹臺之失延陵無捐金之恨伊尹無七十之勞項羽無嫌範之悔矣所患於其如珷玞【上音武上音夫】之亂瑾瑜鷦螟之似鳳凰凝冰之水精煙燻之疑雲气故令不謬者也惟帝難之矧乎近人哉夫惟大明鑑幽微靈銓揣物思灼沈昧瞻山識璞臨川知珠士於難分之中而無取捨之恨者使臧否區分抑揚成允武丁姬文不獨治而傅說呂尙不永棄髙莽宰嚭不得成其惡恭石顯無所容其僞矣斯蓋取士之較略選擇之大都可精微以求存乎其人固非毫翰之所備縷也

弭訟第二十一

姑子劉君士由之論曰人綱始於夫婦判合擬乎二儀是故大婚之禮古人所重將合二姓之好以承祖宗之基主人拜迎於門聽命於廟纁贄幣親禦授綏婿有三年之喪致命女氏許諾而不敢攺大喪旣沒請命於婿婿有辭焉然後乃嫁所以崇敬讓也豈有先訟後婿之謂乎而末世輕慢傷化敗俗舉不修義許而弗與訟防辱煩塞官曹今可使諸爭婚者未及同牢皆聽義絕而倍還酒禮歸其幣帛其嘗已再離者一倍裨娉其三絕者再倍裨娉如此離者不生訟心貪容者無利重乃王治之要術不易之永法也抱朴子答曰劉君湣徳讓之淩替疾民爭之損化𨿽速我訟室家不足用和之貴將遂淪胥創讜言以拾世遺建嘉謀以拯流遁紛嘩之俗將以此而易無恥之風將由玆而移彌綸情僞固難間矣誠經國之永法至益之篤論也洪以不敏不識至理造次承問竊有疑焉夫婚媾之結義無逼迫彼則簡擇而求此則可意乃許輕諾後悔罪在女氏食言棄信與奪任情嚴防峻制未之能彌令猥恣之惟貴裨娉倍貧者所憚也丰於財者則適其願矣後所許者或能富殖助其裨娉必所甘心然則先家拱默不得有言原情論之能無怨嘆乎夫不伏之人視死猶歸血刃之禍於是將起令苟惜其辭訟之小醜而構其難忍之大恨所謂愛其僦【子宙切】覽之煩忘其凋殞之酷也夫買物於市者或加價而奪之則鮮忍而不忿然矣況乎見奪待告之妻哉此法遂用者將使結婚者𨿽納吉親迎猶抱有見奪之慮何者劉君之論以同牢爲斷固也爾則女氏𨿽受幣積年恆挾任意之威恃可數奪必惰於擇婿婿小不得意便得攺悔結讎速禍莫此之甚矣曩人畫法慮關終始杜漸防萌思之良精而不闕恣奪之路斷以報板之制者殆有意乎儻令女有國色傾城絕倫而位豪右權臣之從目玩冶容心忘禮度資累千金情無所吝十倍還娉猶所不憚況但一乎華氏不難於殺孔父而取其妻楚人爲子迎婦以其美而自納之以此論之豈惜傾竭屋產以助女氏還前家之直哉小人輕薄睚【五解魚許二切】防【在解在許二切】成怨又喜委衰逐盛蹋冷趨此法之行則必寡奪貧賤而與富貴者矣不審吾君何方以防獘乎或曰可使女氏受娉禮無丰約皆以卽日報板後皆使時人署姓名於別板必十人已上以備遠行及死亡又令女之父兄若伯叔答婿家書必手書一若有變悔而證據明者女氏父母兄弟皆加刑罰罪如此庶於無訟者乎

酒誡第二十

抱朴子曰目之所好不可從也耳之所樂不可順也鼻之所喜不可任也口之所嗜不可隨也心之所欲不可恣也故惑目者必逸容鮮藻也惑耳者必妍音淫聲也惑鼻者必茝【昌給切】蕙芬馥也惑口者必珍羞嘉防也惑心者必勢利功名也五者畢惑則或承之禍爲身患者不亦信哉是以智嚴檃括於性理不肆神以逐物檢之以恬愉增之以長算其抑情也劇乎堤防之備決其禦性也過乎腐轡之乘奔故能內保永年外免釁累也蓋饑寒難堪者也而淸節者不納不義之谷帛焉困賤難居者也而髙尙者不處危亂之榮貴焉蓋計得則能忍之心全矣道勝則害性之事棄矣夫酒醴之近味生病之毒物無毫分之細益有丘山之巨損君子以之敗徳小人以之速罪耽之惑之鮮【息淺切】不及禍世之士人亦知其然旣莫能絕又不肯節縱心口之近欲輕召災之本源似渴之恣冷𨿽適已而身危也小大亂喪亦罔非酒然而俗人是酣是湎【音】其初筵也抑抑濟濟言希容整詠湛露之厭厭歌在鎬之愷樂舉萬壽之觴誦溫克之義日未移晷體輕耳夫琉璃螺殻之器並用滿酌罰余之令遂急醉而不止防轄投井於是口湧鼻溢濡首及亂屢舞躚躚捨其坐遷載號載呶【女交切宣也】如沸如羹或爭辭尙勝或啞啞【烏格笑聲切】獨笑或無對而談或嘔吐幾筵或值蹶【居月切】良倡或冠脫帯解貞良者流華督之顧眄怯懦者效慶忌之蕃防遲重者蓬轉而波擾整肅者鹿踴而魚躍口訥於寒暑者皆垂掌而諧聲謙卑而不競者悉狂瞻以髙視廉恥之儀毀而錯之疾發闒茸之性露而傲佷之態出精濁神亂臧否顚倒或奔車走馬赴坑【客庚切】谷而不憚以九折之阪爲蟻封或登危蹋頺𨿽墮墜而不覺以呂梁之淵爲牛迹也或肆忿於器物或醟【爲命切酒】於妻子加枉酷於臣僕用剡鋒乎器物熾火烈於室廬掊寶玩於淵流遷威怒於踞人加暴害於士友防嚴主以夷戮者有矣犯防人而受困者有矣言𨿽尙辭煩而叛理拜伏徒多勞而非敬臣子失禮於君親之前防賤悖慢於耆宿之坐謂淸談爲詆詈以忠吿爲侵己於是白刃抽而忘思難之慮棒杖奮而罔顧乎前後構漉血之讎招大辟之禍以少淩長則鄕黨不加重矣責辱人父兄則子弟將推刃矣發人所諱則壯者不能堪矣計數深克則醒者不能恕矣起眾思於須防結百屙於膏盲【呼光切】奔駟不能追旣往之悔思攺而無自反之蹊蓋智者所深防而愚人所不免也其爲禍敗不可勝載然而歡集莫之或釋舉白盈耳不論於能否計瀝澑於小餘以稽遲爲輕已傾筐注於所敬殷勤勌而成薄勸之不持督之不盡怨色醜音所由而發也夫風經腑臟使人惚恍及其劇者自傷自虞或遇斯疾莫不憂懼吞苦忍痛欲其速愈至於醉之病性何異於玆而獨居密以逃風不能割情以節酒若畏風憎病則沈之咎塞而流連之失止矣夫風之爲疾猶展攻治酒之爲變在乎呼吸及其哄亂若存若亡視泰山如彈丸見滄海如盤盂仰嚾【旦切】天墮俯呼地陷臥待虎狼投井赴火而不謂惡也夫用身之如此亦安能惜敬恭之禮防喜怒之失哉昔狄儀旣防大禹以興糟丘酒池辛癸以亡丰侯得罪以戴尊防杯景升壞以三雅之爵劉松爛腸以逃暑之飲郭珍發狂以無日不醉信陵之防短襄子之亂政趙武之失眾子反之誅戮漢惠之伐命灌夫之防族陳遵之遇害季布之防斥子建之免退徐邈之禁言皆是物也世人好之樂之者甚多而戒之畏之者至少彼眾我寡良箴安施且願君子節之而已曩者饑年谷貴人有醉者相殺牧伯因此輒有酒禁嚴令重申官司捜索收執榜【薄行切擊也】狥者相辱制鞭而死者大半防之彌峻犯者至多至乃穴地爲釀油囊懷酒民之好此可謂篤矣余以匹夫之賤托此空言之書末如之何矣又臨民者𨿽設其法而不能自斷斯物緩己急人𨿽令不從弗躬弗親庶民弗信以此而教教安得行以此而禁禁安得止哉沽賣之家廢業則困遂修飾賂遺依憑權右所屬吏不敢問無力者獨止而有勢者擅市張壚專利乃更倍售從其酤買公行靡憚法輕利重安能免乎哉或人難曰夫夏桀殷紂之亡信陵漢惠之殘聲色之過豈惟酒乎以其生患於古而斷之於今所謂褒姒喪周而欲人君廢六宮以阿房之危秦而使王者結艸庵也蓋聞千鐘百觚堯舜之飲也惟酒無量仲尼之能也姬旦酒殽不徹故能制禮作樂漢髙作樂巨醉故能斬蛇鞠旅於公引滿一斛而斷獄益明管輅仰傾三斗而淸辯綺粲揚云酒不離口而太乃就子圉醉無所識而霸功以舉一瓶之醪傾而三軍之眾悅解毒之觴行而盜馬之屬感消憂成禮防勛飲至降神合人非此莫以也內速諸父外將嘉賓如淮如澠春秋所貴由斯言之安可誡乎抱朴子答曰酒旗之宿則有之矣譬猶懸象著明莫大乎日月水火之原於是在焉然節而宣之則以養生立功用之失適則焚溺而死豈可恃懸象之在天而謂水火不殺人哉宜生之具莫先於食食之過多實結癥瘕況於酒醴之毒物乎夫使彼夏桀殷紂信陵漢惠流於亡國之淫聲沈溺於傾城之亂色皆由乎酒燻其性醉成其勢所以致極情之失忘修飾之術者也我論其本子識其末謂非酒禍禍其安出是猶知濁雨之沾衣而不知雲气之所作惟患飛埃之糝目而不覺飈風之所爲也千鐘百觚不經之言不然之事明者不信矣夫聖人之異自才智至於形骸非能兼人有七尺三丈之長萬倍之大也一日之饑安能至是仲尼則畏性之變不敢及亂周公則終日百拜殽干酒澄上聖戰戰猶且若斯況乎庸人能無悔乎漢髙應天承運革命向𨿽不醉猶當斬蛇於公聰達明於聽斷小大以情不失枉直是以刑不濫加世無怨民但其健飲不卽廢事若論大醉亦俱無知決疑之才何損於酒未聞臯繇甫侯子產釋之醉乃折獄也管輅年少希當劇談故假酒勢以助膽气若過其量亦必迷錯及其刺毫於爻卦索神之變化占气色以決盛衰聆鳴鳥以知方來候風雲而克吉防觀碑桓而識禍福豈復須酒然後審之楊云通人才髙思遠英贍之富稟之自天豈借外物以助著述及其數飲由於偶好亦或有疾以宣藥勢耳子圉肆志蓋已素定𨿽復不醉亦復終去瓶醪悅眾寓言之諭誠能賞罰允當威恩得所長算縱橫應機無方則士思果毅人樂奮命其不然也𨿽流酒淵何勝負繆公飲盜造次之權捨法長惡何足多稱哉豈如愼之耶

疾謬第二十

抱朴子曰世故繼有禮教漸頺敬讓莫崇傲慢成俗儔飲防或蹲或踞暑夏之月露首袒體盛務惟在摴蒱彈碁所論極於聲色之間舉口不逾綺繻紈袴之側遊步不去勢利酒客之門不聞淸談論道之言專醜辭嘲弄爲先以如此者爲髙遠以不爾者爲呆【五駭切癡也】野於是馳遂之庸民偶俗之近人慕之者猶宵虫之赴明燭學之者猶輕毛之應飈【甫遙切】風嘲戲之談或及祖考或下逮婦女往者務其必深焉報者恐其不重焉倡之者不慮見答之後患和之者恥其言輕之不塞周禾之芟溫麥之刈實由報恨不能已也利口者扶彊而黨勢辯給者借鍒以刺【鍒耳由切扶發切】以不應者爲拙劣以先止者爲負敗如此交惡之辭焉能默哉其有才思者爲人也猶善於依因機防準擬體例引古諭今言微理舉雅而可笑中而不傷不張人之所諱不犯人之所惜若夫拙者之爲人也則枉曲直湊使人愕愕然妍之與媸期於宜絕豈惟無益而已哉乃有使酒之客及於難侵之性不能堪之拂衣拔棘而手足相及醜言加於所尊歡心變而成讎絕交壞身構隙致禍以杯螺相擲者有矣以陰私相訐【居謁切西斤人】者有矣昔陳靈之被矢管氏之泯族匪降自天口實爲之樞機之發榮辱之主三緘之戒豈欺我哉激雷不能追旣往之失辭班輸不能磨斯言之旣玷【音防】𨿽不能三思而吐淸談猶可息謔調以防禍萌也尊其辭令敬其威儀使言無口過體無倨【居禦切】容可法可觀可畏可愛蓋遠辱之術全交之要道也且夫慢人者不愛其親者也輕斗者不重遺體者也皆陷不孝可不詳乎然而迷謬者無自見之明觸情者諱逆耳之規疾美而無直亮之鍼【職深切】艾羣惑而無指南以自反諂媚小人歡笑以贊善面從之徒拊節以稱功益使惑者不覺其非自謂有端晏之防過人之辯而不悟斯乃招患之旌召害之符傳非之驛傾身之車也豈徒減其方防之令聞其沒世之徳音而已哉蓋𨿽有偕老之愼不能救一朝之過𨿽有陶朱之富不能贖片言之謬故毫之失千里之差傷人之語有劍防之痛積微致著累淺成深鴻羽所以沈龍舟羣輕所以折勁軸寸飈所以燔百尋之室蠧蠍所以僕【普卜也】連抱之木也古賢何獨局蹐恂恂之如彼今人何其憒慢傲放之如此乎是以髙世之士望塵而旋迹輕薄之徒響赴而影集謀事無智者之助居危無切磋之益良史懸筆無可書之善談者含音無足傳之美令聞不著醜聲宣流沒有餘敗貽譏將來始無可法終無可紀斯亦志士之恥也安爲之過而不攺斯誠委夷路而陷叢棘捨嘉防而咽鉤吻者也豈所謂以小善爲無益而不爲以小惡爲無損而不止以至惡積而不可掩罪大而不可解者邪余願世人攺其險詖之行除其驕吝之失遣其誇矜之人諸疾絕息嘲弄不典之言則趙勝之門不去客黃祖之棓無所用矣抱朴子曰或有不治淸徳以取敬而仗气力以求畏其入眾也則亭立不坐爭處端上作色諧聲逐人自安其不得意恚懟不退其行出入也窄逼之地恥於分塗振防長驅推人於險有不卽避更加攄頓嗚呼悲哉此云古之卑而不可逾推防讓路勞謙下士無競於物立若不勝衣行若不容身者何其靦然之不肖哉夫盛操淸節𨿽深自抱降而人猶貴之若履蹈不髙則𨿽行淩暴而人猶不敬假令外服人體內失人心所謂見憎惡非爲見尊重也昔莊生未食趙王側立騶衍入疆燕君擁篲康成之裏逆虜望拜林祖之庭莫不卑肅非力之所服也夫以抄盜致財𨿽巨富不足嘉凶徳脇人𨿽見憚不足榮也然而庸民爲之不惡故聞其言者猶鴟梟之來鳴也睹其面者若魅之見形也其所至詣則如妖怪之集也其在道塗則甚逢虎之羣也愚夫行之自矜爲豪小人徵之以爲橫階亂靡有定實此之由也然敢爲此者非必篤爲也率冠蓋之後勢援之門素頗力行善事以竊虛名名旣粗立本情便放或假財色以交權豪或因時運以佻榮位或以婚姻而連貴戚或弄毀譽以合威柄器盈志溢態發病出黨成交廣志通步髙淸論不能復制防墨所不能復彈遂成鷹頭之蠅廟垣之防所未及者作威作福以控禦之故勝己者則不得聞聞亦陽不知也減己者則不敢言言亦不能禁也夫災虫害谷至降霜則殄矣佞雄亂羣值嚴時則敗矣獨善其身者惟可以不肯事之不行效之而已耳有斧無柯其如之何哉抱朴子曰詩美睢鳩貴其有別在禮男女無行媒不相見不雜坐不通問不同一物不得親授姊妹出適而反兄弟不共席而坐外言不入內言不出婦人送迎不出門行必擁蔽其面道路男由左女由右可謂暱矣而猶男子非疾病不晝居於內將終不死婦人之手況於他乎昔魯女不幽居深處以致圉犖【力各切】之變孔妻不密潛戶庭以起華督之禍史激無防有污種之悔王孫不言有杜門之辱而今俗婦人休其職之業廢其紞之務不績其麻市也婆娑捨中饋之事修周旋之好更相從詣之適親戚承星舉火不已於行多將侍從煒盈路婢使吏卒錯雜如市尋道防謔可憎可惡或宿於他門或冒夜而反遊戲佛寺觀視漁畋登髙臨水出境慶弔開車褰幃周章城邑杯觴路酌歌行奏轉相髙尙習非成俗坐致因緣無所不可誨淫之源不急之甚刑於寡妻家乃正願諸君子少可禁絕婦無外事所以防微矣抱朴子曰輕薄之人迹側髙深交成財贍名位粗防便背禮叛教托云率任才不逸倫彊爲放達以傲兀無檢者爲大度以惜防節操者爲澀少於是臘鼓垂無賴之子犬白醉耳之後結黨合羣遊不擇奇士碩儒或隔籬而不接妄行所在𨿽遠而必至攜手連袂以遨以集入他堂室觀人婦女指玷修短評論美醜不解此等何爲者哉或有不通主人便共前嚴飾未辦不復窺聽犯門折關逾垝穿隙有似抄劫之至也其或妾媵藏避不及至捜索隱僻就而引曳亦怪事也夫君子之居室猶不掩家人之不備故入門則揚聲升堂則下視而唐突他家將何理乎然落拓之子無骨鯁而好隨俗者以通此者爲親密距此者爲不恭誠爲當世不可不爾於是要呼憒雜入室視妻促膝之狹坐交杯觴於咫歌淫冶之音曲以誂文君之動心載號載呶謔戲醜防窮鄙極黷爾乃笑亂男子之大節蹈相防之無儀夫桀傾紂覆周滅陳亡咸由無禮況匹庶乎蓋信不由中則屢盟無益意得神至則形器可忘君子之交也以道義合以志契親故淡而成焉小人之接也以勢利結以狎慢密故甘而敗焉何必房集內防爾乃欵誠著妻妾飲防然後分好暱哉古人鑑淫敗之曲防杜傾邪之端漸可謂至矣修之者君子背之者爲小人然禁防則上宮有穿窬之男网漏則桑中有奔隨之女縱而肆之其猶烈猛火於云夢開積水乎萬仞其可撲以帚篲遏以撮壤哉然而俗習行慣皆曰此乃京城上國公子王孫貴人所共爲也余每折之曰夫中州禮之所自出也禮豈然乎蓋衰亂之所興非治世之舊風也夫老聃淸虛之至者也猶不敢見乎所欲以防心亂若使柳下惠潔髙行屢接防防將不能不使情生於中而色形於表況乎情淡者萬未一而抑情者難多得如斯之事足長乎窮士𨿽知此風俗不足引進而名勢並乏何以整之每以爲慨故常獲憎於斯黨而見謂爲野朴之人不能隨時之宜余期於信己而已亦安以我之不可從人之可乎可嘆非一率如此也已矣夫吾末如之何也彼之染入邪俗淪胥以敗者曷肯納逆耳之讜言而及其東走之遠迹哉抱朴子曰俗間有戲婦之法於稠眾之中親屬之前問以醜言責以慢對其爲鄙黷不可忍論或蹙以楚撻或系腳倒懸酒客醟不知限齊至使有傷於血流踒【烏臥切】折支體者可嘆者也古人感離別而不防燭悲代親而不舉樂禮論娶者羞而不賀人旣不能動蹈舊典至於徳爲鄕閭之所敬言爲人士之所信誠宜正色矯而呵之何謂同其波流長此俗哉然民間行之日久莫覺其非或淸談所不能禁非峻刑不能止也遂詘周而疵孔謂傲放爲邈世矣或因變故佻竊榮貴或賴髙援翻飛防萃於是便驕矜誇气淩雲物步髙視遠侈然自足顧瞻否滯失羣之士𨿽實英異忽焉若艸或傾枕而延賓或稱疾以距客欲令人士立門以成林車塡噎於閭巷呼謂尊貴不可不爾夫以勢位言之則周公勤於吐握以聞望校之則仲尼循循善誘咸以勞謙爲務不以驕慢爲髙漢之末世則異於玆蓬發亂橫挾不帯或防衣以接人或祼而箕踞朋友之集味之遊莫切切進徳誾誾修業功過弼爲講道精義其相見也不復敍離闊問安否賓則入門而呼奴主則望客而喚狗其或不爾不成親至而棄之不與爲黨及好防則狐蹲牛飲爭食競割橫撥渺折無復廉恥以同此者爲防以不爾者爲劣終日無及義之言徹夜無箴規之益誣引老莊貴於率任大行不顧細禮至人不拘撿括嘯傲縱逸謂之體道嗚呼惜乎豈不哀哉於是嘲族以敍歡交極黷以結情欵以傾倚伸腳者爲妖妍標秀以風格端嚴者爲田舍朴呆以𨿽鎭抗指者爲剿令鮮倚以出言有章者爲折答猝突凡彼輕薄之徒𨿽便辟偶廣結伴流更相推揚取達速易然率皆皮膚狡澤而懷空抱虛有似蜀人瓠壺之諭胸中無一之誦所識不過酒炙之事所謂傲狠明徳卽聳從昧冒於貨財貪於飲食左生所載不才之子也若問以墳索之微言神之情狀萬物之變化殊方之奇怪朝廷宗廟之大禮郊祀禘祫之儀品三正四始之原本陰陽律曆之道度軍國社稷之典式古今因革之異同則恍悸自失喑嗚俛仰焉莫莫焉𨿽心覺面墻之困而外防其短乏之病不肯謐已彊張大談曰雜碎故事蓋是窮巷諸生章句之士吟詠而向枯簡匍匐以守黃巷者所宜識不足以問吾徒也誠知不學之獘碩儒之貴所祖習之非所經易之謬然終迷而返老放誕者無損於進趨故也若髙人以格言彈而可之有不畏大人而長惡不悛者下其名品則宜必瞿然冰泮而革面旋而東走之迹矣

抱朴子外篇卷二﹤子部﹐道家類﹐抱朴子內外篇﹥

欽定四庫全書

抱朴子外篇卷三

晉洪撰

譏惑第二十六

抱朴子曰澄濁剖判庶物化生羽族或能應對焉毛宗或有知言焉爰玃識往歸終知來禽解陰陽蛇蟻遠泉流蓍無以過焉甘石不能勝焉夫惟無禮不廁貴性厥初古民無階級上聖悼混然之甚陋湣巢穴之可鄙故構梁宇以去鳥獸之羣制禮數以異等威之品教之盤旋訓以揖讓立則罄折拱則枹鼓趨步升降之節瞻視立對之容至於三千蓋儉溢之堤防人之所也故儼若冠於曲禮望貌首於五事出門有見賓之肅閒居有愼獨之戒顏生整儀於宵浴仲由臨命而結纓防容暫廢隋慢以及安上治民非此莫以蓋人之有禮猶魚之有水矣魚之失水𨿽暫假息然枯靡可必待也人之棄禮𨿽猶然而禍敗之階也魯秉周禮暴兵不加魏式幹木銳冦旋旆大楚帶甲百萬而有振槁之嗤秦殽函襲崄而無折柳之園豈非棄三夲而喪根祗之攸召哉矧乎安逸觸情喪亂日久風頺教沮抑斷之儀廢簡脫之容成近人值政化之衰防庸民遭道綱之絕紊猶网魚之去水罟圍獸之出陸羅也喪亂以來事物屢變冠履衣服防財制日月攺易無復一定乍長乍短一廣一狹忽髙忽卑或粗或細所飾無常以同爲快其好事者朝夕放效所謂京輦貴大眉遠方皆半額也余實凡夫拙於隨俗其服物變不勝故不變無所損者余未曾易也𨿽見指笑余亦不理也豈苟欲違眾哉誠以爲不耳上國眾事所以勝江表者多然亦有可否者君子行禮不求變俗謂違本之他國不攺其桑梓之法也況其在於父母之鄕亦何爲當事棄而彊更學乎吳之善書則有皇象劉纂岑伯然朱季平皆一代之絕手如中州有鐘元常胡孔明張芝索靖各一之妙並有古體俱足周事余謂廢已習之法更勤苦以學中國之書尙可不須也況於乃有轉易其聲音以效他語旣不能便似良可恥可笑所謂不得邯鄲之步而有匍匐之嗤者此猶其小者耳乃有遭喪者而學中國哭者令忽然無復念之情昔鐘儀莊舄不忘本聲古人韙之孔子云喪親者若嬰兒之失母其號豈常聲之有寧令哀有餘而禮不足哭以泄哀妍拙何在而乃治飾其音非痛切之謂也又聞貴人在大哀或有疾病服石散以數食停藥勢以飲酒爲性命疾患危篤不堪風冷幃帳茵褥任其所安於是凡瑣小人之有才力者了不復居於喪位常在別房髙牀重褥美食大飲或與密客引滿投空至於沈醉曰此京洛之法也不亦惜哉余之鄕裏先徳君子其居重難或病在衰老於禮惟應縗麻在身不成喪致毀者皆過哀啜粥口不經甘時人𨿽不肖者莫不企及自免而今人乃自取如此何其相去之遼乎又凡人不解呼謂中國之人居喪者多皆奢溢殊不然也吾聞晉之宣景文武四帝居親喪皆毀瘠逾制又不用王氏二十五月之禮皆行七月服於時天下之在重哀者咸以四帝爲法世人何獨不聞此而虛誣髙人不亦惑乎

刺驕第二十七

抱朴子曰生乎世貴之門居乎烈之勢率多不與驕期而驕自來矣非夫超羣之器不能免於盈溢之過也蓋勞謙虛已則附之者眾驕慢倨傲則去之者疾存亡之機於是乎在輕重而爲之不亦蔽哉亦有出自卑碎由防而著徒以翕肩斂迹優伊側立低眉屈膝奉附權豪因緣運防超越不次毛成翼長蟬蛻泉壤便自軒昂目不步足器滿意得視人猶芥或曲晏密集管嘈雜後賓塡門不復接引或於同造之中偏有所見復未必全得也直以求之差勤以數接其情苞苴繼到壺榼不曠者耳孟軻所謂愛而不敬豕畜之也而多有行諸云是自尊重之道自尊重之道乃在乎以貴下賤卑以自牧非此之謂也乃衰薄之獘俗膏肓之廢疾安共爲之可悲者若夫偉人巨器量逸韻遠髙蹈獨往蕭然自得身寄波流之間神躋九之表道足於內遺物於外冠摧履決藍縷帶索何肯與俗人競幹佐之便僻修佞幸之媚容效上林喋喋之嗇夫爲春蜩夏蠅之聒耳求之以貌責之以妍俗人徒覷其外形之粗簡不能察其精神之淵務在皮膚不料心志𨿽懷英抱異絕倫邁世事動可以悟舉世之術言發足以解古今之惑含章括囊非法不談而茅蓬不能動萬鈞之鏗鏘侏儒不能防重刃之麗因而蚩之謂爲凡憒夫非漢濱之人不能料明珠扵泥淪之蚌非泣血之民不能識夜光扵重崖之裏蟭螟屯蚊眉之中而彌天之大鵬寸鮒防牛迹之水不貴橫海之巨鱗故道業不足以相渉聰明不足以相逮理自不合無所多怪所以疾之而不能默者願夫在位君子無以猊取人勉勗謙損以永天秩耳抱朴子曰世人聞戴叔鸞阮嗣宗傲俗自放見謂大度而不量其材力非傲生之匹而慕學之或亂項科頭或裸袒蹲夷或濯腳於稠眾或溲便於人前或停客而獨食或行酒而止所親此蓋化外之所爲非域中之快事也夫以戴阮之才學猶以踔自病得失財不補向使二生敬蹈檢括恂恂以接物兢兢以禦用其至到何適但爾哉況不及之遠者而遵修其業其速禍危身將不移陰何徒不以淸徳見待而已乎昔者西施心痛而臥於道側姿顏妖麗蘭麝芬馥見者咸美其容而念其疾莫不躊躇焉於是鄰女慕之因僞疾伏於路間形狀旣醜加之酷臭行人皆憎其猊鄙其气莫不睨面掩鼻疾趨而過焉今世人無戴阮之自然而效其倨慢亦是醜女暗扵自量之也帝者猶加弟子之禮扵三老五更者率人以敬也人而無禮其刺深矣夫慢人必不敬其親也蓋欲人之敬之必見自敬焉不修善事則爲惡人無事扵大則爲小人紂爲無道見稱獨夫仲尼陪臣謂爲素王則君子不在乎富貴矣今爲犯禮之行而不喜聞遄死之譏是負豕而憎人說其臭投泥而諱人言其污也昔辛有見被髮而祭者知戎之將熾余觀懷湣之世俗尙驕防夷虜自遇其後羌胡猾夏侵掠上京及悟斯事乃先著之妖怪也今天下向平中興其徵何可不共攺旣往之失修濟濟之美乎夫入虎狼之羣後知奔育之壯勇防禮廢之俗乃知雅人之不渝道化淩遲遁迹遂往賢士儒者所宜共惜法當扣心同慨矯而正之若力之不能末如之何當竹栢其行使歲寒而無攺也何有便當崩騰競逐其闒茸之徒以取容扵若曹邪去道彌遠可謂爲痛嘆者其或峨然守正爾不移不蓬轉以隨眾不攺雅以入鄭者人莫能憎而知其善而期以不同於己者便共仇而不數之嗟乎衰獘乃可爾邪君子能使以亢亮方楞無黨扵俗揚淸波以激濁流執勁矢以厲羣枉不過時不見容與不得富貴耳天爵苟存扵吾體者以此獨立不達亦何苦何恨乎而便當伐本瓦合哺糟掘泥剸足適履毀方入圓不亦劇乎夫節士不能使人不憎之而道不可屈也不能令人不辱之而行猶在我也不能令人不擯之而操之不可攺也故分定計決勸沮不能幹樂天知命憂懼不能入困瘁而益堅窮否而不悔誠能用心如此者亦安肯艸靡萍浮以索鑿枘效乎禮之所棄者之所爲哉抱朴子曰聞之漢末諸無行自相品藻次第羣驕慢傲不入道檢者爲都魁雄伯四通八達皆背叛禮教而從肆邪僻防毀眞正中傷非黨口習醜言身行獘事凡所云爲使人不忍論也夫古人謂通達者謂通扵道徳達於仁義耳豈謂通乎防黷而達者淫邪哉有似盜跖自謂有聖人之道五者也此俗之傷破人論劇於冦賊之來不能經久豈所損壞一服而已若夫貴門子孫及在位之士不惜典刑而皆科頭袒體踞見賓客旣辱天官又移染庸民後生晚出彼或以涇淸之資或佻虛名而躬自爲之則凡夫便謂立身當世莫此之爲美也夫守禮防者苦且難而其人多窮賤焉恣驕放者樂且易而爲者皆達焉於是俗人莫不委此而就彼矣世間或有少無淸白之操業長以買官而富貴或亦其所知足以自飾也其黨足以相引也而無行之子便指以爲證曰彼縱情之恣而不妨其赫奕矣此束身履道而不免於貧賤矣而不知榮顯者有幸而頓淪者不遇皆不由其行也然所謂四通八達者愛其附己爲之履不及納帶不暇結攜手升堂連袂入室出則接軫防則直致所惠則得多囑托則常聽所欲則必副言論則見饒有患則見救所論薦則蹇驢蒙龍駿之價所中傷則孝已受商臣之談故小人之赴也若決積水於萬刃之髙堤而放烈火乎云夢之枯艸焉欲望肅雍濟濟後生有式是猶之炙冰使燥積灰令熾矣

百里第二十八

抱朴子曰三臺九列坐而論道州牧郡守操綱舉領其官益大其事愈憂煩劇所重其惟百里重役以是乎出誅求之所叢赴牧守𨿽賢而令長不堪則國事不舉萬機有闕其損敗豈徒止乎一境而已哉令長尢宜得人乃於臺省之官也用之不得其人其故無他也在乎至公之情不行而任私之意不違也或父兄貴重而子弟以聞望見選或髙人囑托而凡品以無能見敍或是所宿念或親戚匪他知其不可而能用此等亦時有快者不爲盡無所中也要於不精者率多矣其能自效立勉循淸約夙夜在公以求眾譽懼風績之不羙恥知己之謬舉鮮矣庸猥之徒器小志近冒扵貨賄惟富是圖肆情恣欲頤指气使在所司官知其有足賴主人舉劾彈糾終扵當解慮其結怨反見中傷不敢犯觸而恣其貪殘矣如此庶安得不困毒而離叛離叛者眾則不得不屯聚而爲羣盜矣夫百尋之室撓扵分寸之飈千丈之陂潰於一蟻之穴何可不深防乎何可不深弭乎而秉斤兩者或銓衡而任情掌柯斧者或曲防墨扵附己選之者旣不爲官擇人而求之者又不自謂不任於是政而政荒牧民而民散或有濁驕奢而困百姓者矣或有苛虐酷烈而多怨叛者矣或有暗塞退憒而庶事亂者矣或有潦倒疏緩而致弛壞者矣或有好興不而搜人力者矣或有藏飬逋逃而行淩暴者矣或有不曉法令而受欺防者矣或有以音聲酒色而致荒者矣或有圍碁摴蒱而廢政務者矣或有田獵遊飲而忘庶事者矣或有不省辭訟而刑獄亂者矣百姓不堪起爲冦賊釁咎發聞置於叢棘虧君子之明益刑書之煩而民之荼毒亦已深矣夫用非其人譬猶被木馬以繁纓何由騁迹以追風以壞龍當雲雨安能輝耀景扵天衢哉若秉國之鈞出納王命者審良樂之顧盻不令跛蹇廁騏騄冒昧苟得暗扵自量者慮中道之顚躓不以駑蹇服鸞衡則何患庶績之不康何憂四防之不退三皇豈足四五帝豈難六哉

接疏第二十九

抱朴子曰以英逸而遭大明則桑防未移而金蘭之恊已固矣以長才而遇深識則不待歷試而相知之情已審矣飄乎猶起鴻之乘勁風翩乎若騰鱗之躡驚云也若以沈抑而可忽乎則姜不用於周矣若以疏賤而公可距乎則毛生不貴乎趙矣若積素行乃托政則寧戚不顯於齊矣若貴宿名而委任則陳韓不錄於漢矣明者舉大略細不忮不求故能取威定功成天平地豈肯稱薪而防數粒乃炊並瑕棄璧披毛索黶哉

鈞世第三十

或曰古之著書者才大思深故其文隱而難曉今人意淺力近故露而易見比彼難曉猶溝澮之方江河蟻垤之並嵩岱矣故水不發昆山則不能揚洪流以東漸書不出英俊則不能備致遠之韻焉抱朴子答曰夫論管宂者不可問以九陔之無外習拘閡者不可督以防萃之獨見蓋往古之士匪匪神其形器𨿽冶鑠扵疇曩然其精神布在乎方防情見乎辭指歸可得且古書之多隱未必昔人故欲難曉或世異語變或方言不同經荒歷亂埋藏積久簡編朽絕亡失者多或雜續殘缺或脫去章句是以難知似若至深耳且夫尙書者政事之集也然未若近代之優文詔防軍書奏議之淸富贍麗也毛詩者華彩之辭也然不及上林羽獵二京三都之汪濊博富也然則古之子書能勝今之作者何也然守株之徒嘍嘍所玩有耳無目何肯謂爾其扵古人所作爲神今世所著爲淺貴遠賤近有自來矣故新劍以詐刻加價獘方以僞題見寶也是以古書𨿽質朴而俗儒謂之墮扵天也今文𨿽金玉而常人同之於瓦礫也然古書者𨿽多未必盡美要當以爲學者之山淵使屬筆者得采伐漁獵其中然而譬如東甌之木長洲之林梓豫𨿽多而未可謂之爲大廈之壯觀華屋之麗也云夢之澤孟諸之藪魚肉之𨿽饒而未可謂之爲煎之盛膳兪狄之嘉味也今與古詩書俱有義理而難於兼美方之於士並有徳行而一人偏長藝文不可謂一例也比之於女俱體國色而一人獨閒百伎不可混爲無異也若夫俱論宮室而奚斯路寢之頌何如王生之賦靈光乎同遊獵而叔田盧令之詩何如相如之言上林乎並美祭祀而淸廟云漢之辭何如郭氏南郊之艷乎等稱徵伐而出車六月之作何如陳琳武軍之壯乎則舉條可以覺焉近者夏侯湛潘安仁並作亡詩白華由庚南陔華黍之屬諸碩儒髙才之賞文者咸以古詩三百未有足於偶二賢之所作也且夫古者事事醇素今則莫不雕飾時移世攺理自然也至於錦麗而且堅未可謂之減於蓑衣輜軿妍而又牢未可謂之不及椎車也書猶言也若入談語所謂如有胡越之接終不相解以此教戒人豈知之哉若易以易曉爲辧則書何故以難知爲好哉若舟車之代步渉文墨之攺結防諸後作而善扵前事其功業相次千萬者不可復縷舉也世人皆知之快於曩矣何以獨文章不及古邪

省煩第三十一

抱朴子曰安上治民莫善於禮彌綸人理誠爲曲備然冠婚飲射何煩碎之甚邪人倫𨿽以有理爲貴但當令足以敍等威而表情敬何在乎升降揖讓之繁重跽拜俯伏之無已邪往者天下乂安四方無事好古官長時或修之至乃講試累月督以楚撻晝夜修習廢寢與食經時學之一日試之執捲從事案文舉動黜謫之罰又在其間猶有過悞不得其意而欲以此爲生民之常事至難行也此墨子所謂累世不能盡其學當年不能防其事者也古人詢於芻蕘慱采童謠狂夫之言猶在擇焉至扵墨子之論不能非也但其張刑開塗徑浹人事備王道不能曲述耳至於譏葬厚刺禮煩未可棄也自建安之後魏之文武送終之制務在儉薄此則墨子之道有可行矣余以爲喪亂旣平朝野無爲王者所制自今作古可命精學洽聞之士才任損益免於拘愚者使刪定三禮割棄不要次其源流總合其事集以相從其煩重遊辭異而理同者存之不可常行除之無所傷損卒可斷約而舉之勿令沈隱復有凝滯其吉防器用之物爼豆觚觶之屬衣冠車服之制旗章采色之美宮室尊卑之品朝饗賓主之儀祭奠殯葬之變郊祀禘祫之法社稷山川之禮皆可減省務令約儉夫約則易從儉則用少易從則不煩用少則費薄不煩則蒞事者無過矣費薄則調求者無苛矣拜伏謙讓之節升降盤旋之容使足敍事無令小碎條牒各別易案用今五禮混擾雜飾紛錯枝分葉散重出互見更相貫渉曲儒尋案猶多所滯駁難漸廣異同無己殊理兼歲增月長自非至精莫不惑悶躊躇岐路之衢愁勞羣疑之藪煎神瀝思考校叛例嘗有窮年竟不豁了治之勤苦決嫌無地呻吟尋析憔悴決角修之華首不立妨費日月廢棄他業愁困後生眞未央矣長致章句多扵本書今若破合雜俗次比種刪削不抗其綱較其令炳若日月之著明灼若五色之有定息學者萬倍之役弭諸儒爭訟之煩將來達者觀之當美扵今之視周矣此亦攺燒石去血食之比無所憚難而恨恨於惜壞推車遲於去巢居也然守常之徒而卒聞此義必將愕然創見謂之狂生矣夫三王不相沿樂五帝不相襲禮而其移風易俗安上治民一也或革或因損益壞善何必當乘船以登山防馬以渉川甲以升廟堂重裘以當隆暑乎若謂古事終不可變則棺槨不當代薪埋衣裳不宜攺裸袒矣

尙博第三十二

抱朴子曰正經爲道義之淵海子書爲增深之川流仰而比之則景星之佐三辰也俯而方之則林薄之裨嵩嶽也𨿽津塗殊辟而歸於進徳𨿽難於舉趾而合於興化故通人總原本以括流末士操綱領而得致焉古人嘆息於才難故謂百世爲隨踵不以璞非昆山而棄耀夜之寶不以書不出聖而廢助教之言是以閭陌之拙詩軍旅之鞫誓或詞鄙諭陋簡不盈十猶見撰錄亞次曲語百家之言與經一揆譬操水者器𨿽異而救火同焉猶鍼灸者術𨿽殊而攻疾均焉漢魏以來羣言彌繁𨿽義深扵淵辭贍於波濤放之可以臻徵祥於天上發嘉瑞於后土召環雉於大荒之外安圜堵於函夏之內近弭禍亂之階遠垂長世之祉然時無聖人目其品藻故不得騁驊騄之迹於千里之塗編近世之道於三墳之末也拘謹之徒桎梏淺溢之中挈瓶訓詁之間輕奇賤異謂爲不或云小道不足觀或云廣博亂人思而不識合錙銖可以齊重於山陵聚百十可以致數於億兆羣色防而衮藻麗眾音雜而韶濩和也或貴愛詩賦淺近之細文忽薄深羙富博之子書以磋切之至言爲呆拙以華之小辯爲妍巧眞僞顚倒玉石混淆同廣樂於桑間鈞龍章於卉服悠悠皆然可嘆可慨者也或曰著述𨿽繁適可以品辭耀藻無於得失未若徳行不言爲訓故顏閔爲上而防夏乃次四科之格學本而行末然則綴文固爲餘事而吾子不褒崇其源而獨貴其流可乎抱朴子答曰徳行爲有事優劣易見文章防妙其體難識夫易見者粗也難識者精也夫惟粗也故銓衡有定焉夫惟精也故品藻難一焉無故捨易見之粗而論難識之精不亦可乎或曰徳行者本也文章者末也故四科之序文不居上然則著者糟粕之餘事可傳者祭畢之芻狗卑髙之格是可識矣文之體略可得聞乎抱朴子答曰筌可以棄而魚未獲則不得無筌文可以廢而道未行則不得無文若夫翰迹韻略之宏促屬辭比事之疏密源流至到之修短蘊借汲引之深淺其懸絕也𨿽天外毫內不足以諭其遼邈其相傾也𨿽三光耀熠不足以方其巨細龍淵鉛鋌未足譬其銳鈍鴻羽積金未足比其輕重淸濁參差所稟有主朗昩不同科彊弱各殊气而俗士惟見能染毫畫者便槪之一例斯伯牙所以永思鐘子郢人所以格斤不運也蓋刻削者比肩而班狄擅絕手之稱援琴者至眾而防襄專知音之難廐馬千駟而騏驥有邈羣之價美人萬計而威施有超世之容蓋有遠過眾者也且文章之與徳行猶十尺之與一丈謂之餘事未之前聞夫上天之所以垂象唐虞之所以爲稱大人虎炳君子豹蔚昌旦定聖謚扵一字仲尼從周之郁莫非文也八卦生鸞隼之所被六甲出靈龜之所負文之所在𨿽賤猶貴犬羊之鞟未得比焉且夫本不必皆參末不必悉薄譬若錦繡之因素地珠玉之居蚌石雲雨生於膚寸江河始於咫尺爾則文章𨿽爲徳行之次未可呼爲餘事也或曰今世所爲多不及古文章著述又亦如之豈气運衰殺自然之理乎抱朴子答曰百家之言𨿽有步起皆出碩儒之思成才士之手方之古人不必悉減也或有汪濊曠合契作者內辟不測之深源外播不匱之遠流其所祖述也長其所防繹也妙變化不系滯於防矩之方圓旁通不凝閡扵一塗之逼促是以偏嗜酸醎者莫能知其味用思有限者不能得其神也夫應龍徐舉顧盻淩雲汗血緩步呼吸千里而螻蟻怪其無階而髙致駑蹇患其過己之不漸也若夫馳驟扵詩論之中周旋於傳記之間而以常情覽巨異以褊量測無涯以至粗求至精以甚淺揣甚深𨿽始自髫齓訖於振素猶不得也夫賞其快者必譽之以好而不得曉者必毀之以惡自然之理也於是以其所不解者爲虛誕慺【力候切敬也】誠以爲爾未必爲情以傷物也又世俗率神貴古者而黷賤同時𨿽有追風之駿猶謂之不及造父之所禦也𨿽有連城之珍猶謂之不及楚人之所泣也𨿽有擬斷之劍猶謂之不及歐治之所鑄也𨿽有起死之藥猶謂之不及和鵲之所合也𨿽有超羣之人猶謂之不及竹帛之所載也𨿽有益世之書猶謂之不及前代之遺文也是以仲尼不見重扵當時大見嗤薄扵比肩也俗士多雲今山不及古山之髙今海不及古海之廣今日不及古日之今月不及古月之朗何肯許今之才士不減古之枯骨重所聞輕所見非一世之所患矣昔之破琴剿者諒有以而然乎

漢過第三十三

抱朴子曰歷覽前載逮乎前代道防俗獘莫劇漢末也當塗端拱閹官之徒操防神器秉國之鈞廢正興邪殘人害意噂沓背憎卽聾從昧同惡成羣汲引姦黨吞財多藏不知紀極而不能散錙銖之薄物施振淸防之窮儉焉進官則非多財者不達也獄訟則非厚貨者不直也官髙勢眾力足防才而不能發毫之片言進益時之翹俊也其所用也不越扵妻妾之戚屬其惠澤也不出乎近習之所庸莫戒臧文位之譏靡追解狐防私之義分祿以擬王林致事以遊方回故列子比屋而門無鄭陽之卹髙槪成羣而不遭暴生之薦抑挫獨立推進附己此樊所以掩口馮唐所以永慨也扵時率皆素餐偸容掩徳蔽賢忌有功而爲之疾淸白而排之諱忠讜而陷之惡特立而擯之柔媚者愛崇飾之佑方稜者訕棄之患飬豹狼而殲驎虞殖枳棘而剪椒桂於是傲兀不檢丸轉萍流者謂之偉大量苛碎峭崄懷螫挾毒者謂之公方正直令色警慧有猊無心者謂之機神朗徹利口小辯希指巧言者謂之標領淸妍猝突召釁驕矜輕脫者謂之巍峨瑰傑嗜酒好色闒茸無疑者謂之率任不矯求取不廉好奪無足者謂之髙矌達節蓬發防服遊集非者謂之通美泛愛反經詭聖順非而博者謂之莊老之客嘲防嗤妍淩上侮慢者謂之蕭豁雅韻毀方投圓面從響應者謂之絕倫之秀憑倚權豪擁貨居奇者謂之知變之奇懶防文書望空下名者謂之業大志髙仰賴彊親位過其才者謂之雄豪之匹輸貨勢門以市名爵者謂之輕財貴義結黨合譽行與口違者謂之以文防友左道邪術假托怪者謂之通靈神人卜占小數誑飾禍福者謂之知來藏往�馬弄槊【山角切】一夫之勇者謂之上將之略捨離道徳偶俗而言者謂之英才碩儒若夫體亮行髙神淸量遠不諂笑以取悅不曲言以負心含霜履雪義不苟合據道推方嶷然不羣風𨿽疾而枝不撓身𨿽困而操不攺進則切辭正論攻過箴闕退則端誠杜私知無不爲者謂之暗昧至若夙興夜寐退食自公憂勞損益畢力爲政者謂之小器俗吏扵是明哲色斯而幽遁髙俊括囊而佯愚疏賤者奮飛以擇木縶制者曲從而朝隱知者不肯吐其祕勇者不爲致其果毅忠謇難退姦凶得志邪流溢而不可遏也僞塗辟而不可杜也乃臻乎淩上替下盜賊多有宦者奪人主之威三九死庸豎之手忠賢望士謂之黨人囚捕誅鋤天下嗟嗷無罪無辜閉門遇禍微煙起於蕭墻而飈焚徧於宇宙淺隙發於膚寸而波濤漂乎四極金城屠於庶冦湯池航於一葦勁銳望塵而冰泮徵人倒戈而奔北飛鋒薦於扆闥左衽掠於禁省禾黍生於廟堂榛莠秀乎玉階云觀變爲狐兔之藪象魏化爲虎豹之蹊東序煙燼於委灰生民燋淪於淵火凶家害國得罪竹帛良史無褒言金石無徳音夫何爲哉失人故也

吳失第三十四

抱朴子曰吳之杪季殊代同疾如前失之於彼不能攺於此鑑亂亡之未遠而躡傾車之前軌睹軹道之爭首而忘及身之禍笑蟣虱之晏安不覺事異而患等見競濟之舟沈而不知殊塗而均溺也余生於晉世所不見余師鄭君具所親悉毎誨之云吳之晚世尢劇之病賢者不用滓充序紀綱馳紊吞舟多漏貢舉以厚貨者在前官人以黨彊者爲右匪富匪勢窮年無冀徳淸行髙者懷英逸而抑淪有才有力者蹊靑雲以官躋主昏於上臣欺於下不黨不得不競不進背公之俗彌劇正直之道遂壞於是斥鴳因驚風以淩霄朽舟托迅波而電邁鸞鳳卷六翮於叢棘鷁首滯潢污而不棹矣秉繼之佐牧民之吏非母后之親則阿諂之人也進無補過拾遺之忠退無聽訟之幹虛談則口吐冰霜行己則守污泥滓以毀譽爲織以威福代稼穡車服則光可以鑑丰屋則羣烏爰止叱吒迅於雷霆禍福速於神勢利傾於郡儲積富乎公室出飾翟黃之衛從入遊玉根之藻棁僮僕成軍閉門爲市牛羊掩原隰田池布千里外有魚餐濯裘之儉以趙宣平仲之名內崇陶侃文信之警實有安昌董鄧之污𨿽造賓不沐嘉防之待饑士不蒙升合之救而金玉滿堂妓妾溢房商販千艘腐谷萬庾園囿擬上林館第僭太極粱肉余於犬馬積珍溢於帑藏其接士也無葭莩之薄其自奉也有盡理之厚或有不開律令之篇卷而大理之位不識几案之所置而處機要之職不知五經之名目而享儒官之祿不閒尺之寒暑而坐著作之地筆不狂簡而愛駁議之榮低眉垂翼而充奏劾之選不辧人物之精粗而委以品藻之政不知三才之軍勢而遽軒節蓋之下屢爲奔北之辱將而不失前鋒之顯號不別菽麥之同異而霟司顧問之近任夫魚質龍文似是而非遭水而喜見卽悲𨿽臨之以斧之威誘之以傾城之寶猶不能奮鉛鋒於犀兕騁駑蹇以追風非不忌重誅也非不悅美賞也才不勝任無可柰何而欲與之緝熙百揆濟大務猶托萬鈞扵赤舟之上求千鐘於升合之中紲芻狗而責盧鵲之效鞲雞鶩而崇鷹揚之功其不可用亦較然矣吳主不此之思不加夕佞諂凡庸委以重任危機急弩亡徵著扵日月而自謂安於峙嶽唐虞可仰也目力疲於綺燦而不以證獻言之邪正谷帛靡於不而不以賑戰士之凍餒心神悅於愛媚而不以念存亡之理蓋輕乎崇替之源而忽乎宗廟之重者也鄭君又稱其師左先生隱居天柱山不營祿利不友諸候然心願太平憂桑梓乃慨然永嘆於蓬屋之下告其門生曰赤符寢耀黃精載起纘樞紐於太回紫蓋於鶉首繼天理物光宅東夏惠風於區外澤洽於宇內重譯接武共楛盈庭蕩蕩巍巍格於上下承平宇宙因循甚易而五謐響南風不詠上不獲防己之道下不聞康哉之歌飛龍翔而不集淵虯蟠而不躍騶虞翳於防昧朱華芽而不秀陰陽相沴寒燠繆節七政告防陵谷易所殷雷鞫磕於龍潛之月凝霜肅殺乎朱明之運土燭不照沈醴不湧疆場多壘嘉禾不遂豈其他哉誠由四防不去元愷不舉用者不賢賢者不用也然髙慨量懷玉守淨志無欲扵物藏器淵沈得意遺世非禮不動非時不見困而無悶窮而不悔樂天任命混一榮辱進無悅色退無戚容者固有伏死乎甕牗安肯衒沽以進趨揭其不貲之寶以競燕石之售哉孔墨之道昔曾不行孟軻揚雄亦居困否有徳無時有自來耳世無離朱皂白混焉時乏管靑騏蹇揉焉礫積於金匱瑾瑤委乎溝洫匠石而遐淪梓豫忽而莫識己矣悲夫我生不辰弗先弗後將見吳土之化爲晉城南民之變成北也言猶在耳而孫氏輿襯抱朴子聞之曰二君之言可爲來戒故錄於篇欲後代知有吳失國匪降自天也若苟諱國惡纖芥不貶則董狐無貴於直筆賈誼將受譏於過秦乎

守塉第三十五

抱朴子曰余友人有潛居先生者慕寢丘之莫爭間塉土以茸宇銳精藝之文意忽學稼屢失有年饑色在顏或人難曰知禮因扵廩實博施由乎貨丰髙出於有餘儉生乎不足故十千美於詩人食貨首乎八政躬稼基克配之業耦耕有不攺之樂奇士之居也進則侶鴻鸞以振翮退則參陶白之理生仕必伯玉居必千金是以昔人必科膏壤以分利勤四體以稼穡播原菽之與與茂嘉蔬之翼翼收牟秬之千倉積我庾之惟億出連以遊畋入候服而玉食而先生之宅此也亢陽則出谷颺塵重陰則防天淩丘陸無含秀之苖水無吐穗之株稗糲曠扵圌廩薪防廢於庖廚怡爾執待免之志坦然無去就之謨吾恐首陽之事必見於今丹山之困可立而須人爲子寒心子何宴然而弗憂也夫睹機而不作不可以言明安土而不移眾庶之常事豈玩鮑者忘蘭而失迷者易性乎何先生未寤之久也鄙人惑焉不識所謂夫衮冕非禦鏑之服典誥非救饑寒之具也胡不視沃衍扵四郊躬田畯之良業捨六藝之迂闊收萬箱以販乏乎潛居先生曰夫聵者不可督之以分雅鄭瞽者不可責之以別丹漆井鼃不可語以滄海庸俗不可以經術吾子苟知老農之小功未諭面墻之巨拙何異拾瑣沙而捐隋和向炯燭而背白日也夫好尙不可以一槪核趨不可以彼我易也夫欲隮閬風陟嵩華者必不畱行於丘垤意在乎防南溟泛滄海者豈睱逍遙於潢洿是以注淸聽於九韶者邑人之聲不能悅其耳烹太牢享方丈者荼蓼之味不能甘其口鵾鵬戾赤霄以髙翔鶺鴒傲蓬林以鼓翼洿陸殊途亦飛之極晦朔甚促朝菌不識蜉蝣忽忽於寸陰野馬六月而後息鰷鮒泛濫以暴鱗靈虯勿用乎不測行業乖舛意何可得余𨿽藜餐之不充而足於鼎食矣故列子不以其乏而貪鄭陽之祿曾參不以其貧而易晉楚之富夫收微言扵將墜者周孔之遐武也情孜孜以爲利者孟叟之罪人也造遠者莫防兼通扵岐路有爲者莫防並舉於耕學體瘁而神豫亦何病於居約且又處塉則勞勞則不學淸而淸至矣居沃則逸逸則不學奢而奢來矣淸者福之所集也奢者禍之所赴也福集則𨿽防可奢𨿽衰可興焉禍赴則𨿽彊可弱𨿽存可亡焉此不期而必防不招而自來也故君子欲正其末必端其本輟其流則遏其源故道徳之功建而奓靡之門閉矣姜望至徳而佃不復種重華大聖而漁不償网然後玉璜表營丘之祚大功有二十之髙何必譏之以惰而察才以相士乎夫二人分財取少爲防余今讓天下之丰沃處玆之埆安昌之膏腴取北郭之無欲誠萬物之可細亦何往而不足哉北辰以不攺爲眾星之尊五嶽以不遷爲羣望之宗蟋蟀屢移而不貴禽魚饜深則逢患方將墾九典之蕪穢播六徳之嘉厥田邈扵上土之科其收盈乎天地之間何必耕耘爲務哉昔衣以棄財止盜庾氏以椎璧厲貪疏廣散金以除子孫之禍叔敖取塉以彌可欲之憂牛缺以載珍致冦陶以多藏召殃得失較然可無鑑乎於是問者抑然良久口張而不防嗑首俛而不防仰慨而嗟乎始吾立不朽之言者不以產業汨和追下帷之績者不以窺園防目子以雛之甘呼鴛擗蟹之計要猛虎豈不陋乎鄙哉子之不夙知也

安貧第三十六

抱朴子曰昔漢火寢耀龍戰虎爭九有堛裂三家鼎據有樂天先生者避地蓬轉播流岷益始處暱於文休未見知於孔明而言髙行方獨立不羣時人憚焉莫之或與時二公之力不防違眾遂令斯生沈鬱衡華齒漸桑楡而韋布不攺而時主思賢不聞不知當途之士莫舉莫貢潛側武之陋巷竄防樞之蓬屋進廢經世之務退忘治生之事藜餐屢空朝不謀夕於是偶俗公子造而詰之曰蓋聞有伊呂之才者不久滯於窮賤懷猗頓之術者不長處扵饑寒達者貴乎知變智者驗乎不貴故範生出則防吳伯越爲命世之佐入則貨殖營生累萬金之貲夫貧在六極富在五福詩美哿矣易貴聚人垂餌香則鱣鮪來懸賞厚則果毅奮長卿所以解犢鼻而擁朱旄曲逆所以下席扉而享茅土不韋所以食十萬之邑絳候所以防囹圄之困也故下卿儉而獲悔咎之辱漂嫗丰而千金之報先生無少伯之奇略專銳思乎六經忽絕糧之實禍慕不朽之虛名恥詭遇以干祿羞衒沽以要榮冀西伯之方略俟黃河之將淸甘列子之菜色邈全神而遺行何異圖畫騏驥以代徒行之勞遙指海水以解口焦之渴張魚网扵峻極之巓施釣緡於修木之末𨿽自以爲得所猶未免乎迂闊也事無身後之功物無違時之盛今海內分英雄力競象恭防天猾夏放命駑蹇星馳以兼路豺狼奮口而交爭當途投以訟屈素士塵以履徑純儒釋皇道而治五霸之術碩生棄四科而卹月旦之評筐篚實者進於艸萊乏資地者退於朝廷握黃白者排金門而陟玉堂誦方防者結世仇而委泥濘贄幣濃者瓦石成珪璋請托薄者龍駿棄林坰黨援多者偕驚飈以淩雲交結狹者侶跛鱉以沈泳夫丸泥不防遏彭蠡之沸騰獨賢亦焉防反流遁之失正今先生入無儋石之儲出無束脩之調徒含章如鳳龍文如虎豹吐之如波濤陳之如錦繡而凍餓扵擐堵何計防之可弔奚不泛輕舟以托訊禦飛帆以遠之交瑰貨於朔南收金碧扵九疑迪焦烈之遐武縻好爵於淸時徒疲勞於述作豈蟬蛻之有期也獨苦身以爲名乃黃老之所嗤也樂天先生答曰六藝備研八索必該斯則富矣振翰摛藻徳音無窮斯則貴矣求仁仁至旃焉如夫棲重淵以頤靈外萬物而自得遺紛埃於險塗澄精神於默不窺牖以遐覽判防言而靡惑𨿽復設之以臺鼎爾而弗革也曷肯憂貧而與賈豎爭利戚窮而與凡瑣競達哉吾子苟知商販可以崇寶耕耘可以免饑不識逐麋者不顧道遠者不到遲也且夫尙父之鼓刀素首乃吐奇也萬鈞之爲重衝飈不防移蕭韶未九成靈鳥不紆儀也是以俟扶揺而登蒼霄者不充詘扵蓬蒿之杪騁蘭筋以陟六方者不爭途乎蹇驢之羣大孝必畏辱親之險故子春戰悸於下堂上智不貴難得之才故唐虞捐金而抵璧明哲消禍於未來知士聞利則慮害而吾子訊僕以泛舟孜孜扵潤屋勸隋珠之彈雀探虎口以奪肉輕遺體於不測觸重險以遠至忘膚髮之明戒尋幹沒扵難冀若乃焚輪傾巖木防石飛陽候山峙洪濤崔巍輕艘塵漂力與心違徒嗟泣而罔建乃悟達者之見防也昔回憲以淸苦稱髙陳平以無金免危廣漢以好利喪身牛缺以載寶灰縻匹夫枉死於懷璧丰狐召災於美皮今吾余以誨盜之業惇余以召賊之防進酖酒以獻酬非養壽之忠益夫士以三墳爲金玉五典爲琴箏講肄爲鐘鼓百家爲笙簧使味道者以辭飽酣徳者以義醒超流俗以髙蹈軼億代而揚聲方長驅以獨往何貨賄之穢情夫藏多者亡厚好謙者忌盈含夜光者速剖循覆車者必傾過載者沈其舟欲勝者殺其生蓋下士所用心上徳所不營也於是問者茫然自失請備門生之末編永寶長生之良方焉

仁明第三十七

抱朴子曰門人共論仁明之先後各具所見乃以諮余余告之曰三光垂象者幹也厚載無窮者坤也乾有仁而兼明坤有仁而無明卑髙之數不亦邈乎夫惟聖人與天合徳故唐堯以欽明冠典仲尼以明義首篇明明在上元首之尊稱也明哲保身大雅之絕蹤也蜎飛蠕動亦有仁故其意愛於長育哀傷著於啁噍【上竹交切下子切】然赴坑井而無猜入罻羅而無覺有仁無明故並趨禍而憂失熾潛景以易組圭結棟宇以免巢穴選禾稼以伐毒烈制衣裳以攺祼飾役舟楫以濟不通服牛馬以息負步序等威以振禍亂造器械以戒不虞創書契以治百官制禮律以肅風教皆大明之所爲非偏人之所辧也夫心不違仁而明不經國危亡之禍無以杜遏亦可知矣夫料盛衰於未兆探機事於無形指倚伏扵理外距浸潤扵根生者明之功也垂惻隱於昆防𨿽見犯而不校睹觳而攺牲避行葦而不蹈者仁之用也否則明者才也仁者行也殺身成人之行可以勉而至鑑測幽之明難妄假精粗之分居然殊矣夫體不忍之仁無臧否之明則心惑僞眞神亂朱紫差等不分邪正不識不逮安危則一身之不保何所立以濟物乎昔姬公非無友於之愛而涕泣以防親石碏非無天性之慈而割私以奉公蓋明見事體不溺近情遂爲純臣以利斷恩仁用明以計抑仁仁可時廢而明不可無也應天革命以其明也徐偃修仁以朝同班外墜城池之險內無戈甲之備亡國破家不明之禍也門人曰仲尼嘆明仁爲任重而道遠又云人而不仁如禮何若聖與仁則吾豈敢孟子曰仁宅也義路也人無惻隱之心非仁也三代得天下以仁失天下以不仁此皆聖賢之格言竹素之顯證也而先生貴明未見典據小子蔽暗所惑焉抱朴子答曰古人云好仁不好學其蔽也愚子近之矣曩六國相吞豺虎力競髙權詐而下道徳尙殺伐而廢退讓孟生方欲抑頓貪殘褒隆仁義安得不勤勤諄諄獨稱仁耶然未有片言云仁勝明也譬猶疫癘之時醫巫爲貴異口同辭惟論藥石豈可便謂鍼艾之伎過扵長生久視之道乎且吾以爲仁明之事布於方防直欲切理示大較精神舉一隅耳而子猶日用而不知云明事之無據乎幹稱大明終始六位時成是立天以明無不包也坤云至防萬物資生是地徳以仁承順而已先後之理不亦炳然詩云明明上天照臨下土明明天子令聞不已易曰王明並受其福幽贊神明神而明之此則明之與神合體誠非純仁所防企及也孔子曰聰明神武不云聰仁又曰昔者明王之治天下不曰仁王春秋傳曰明徳惟馨不云仁徳書云元首明哉不曰仁哉老子嘆上士則曰明目四達其衰薄則曰失道而後徳失徳而後仁易曰王者南面向明不云向仁也我欲仁斯仁至矣又曰爲仁由己斯則人人可爲之也至於聰明何可督哉故孟子云凡見赤子將入井莫不趨而救之以此觀之則莫不有仁心但厚薄之間而聰明之分時而有耳昔崔杼不殺晏嬰夫杼爲大不仁而有小仁然則姦臣賊子猶防有仁矣門人又曰易稱立人之道曰仁與義然則人莫大扵仁也抱朴子答曰所以云爾者以爲仁在於行行可立爲明並於神必須天授之才非所以訓故也

博諭第三十八

抱朴子曰盈乎萬鈞必起於錙銖竦秀淩霄必起於分毫是以行潦集而南就無涯之矌尋常積而圃致極天之髙

抱朴子曰騁逸防迅者𨿽遺景而不勞因風淩波者𨿽濟危而不傾是以元凱分職而則天之勛就伊呂旣任而革命之功成

抱朴子曰瓊艘瑤楫無渉川之用金弧玉無激矢之防是以介潔而無政事者非撥亂之器儒雅而乏治略者非翼亮之才

抱朴子曰閬風圃不借髙於丘垤懸結綠不假觀於瓊瑉是以英偉不羣而幽蕙之芬駭峻槪獨立而眾禽之響振

抱朴子曰冰炭不衒防於冷瑾瑜不證珍而體著是以君子恭己不卹乎莫知至人尸居心遺乎毀譽抱朴子曰衝飈傾山而不能效力於秋毫火鑠金石而不能耀烈於汜涇是以淮陰善戰守而拙理治之策絳侯安社稷而乏承對之給

抱朴子曰狥名者不以授命爲難重身者不以近欲累情是以紀信甘灰麋而不恨楊朱同一毛於連城抱朴子曰小鮮不解靈虯之遠防鳧鷖不知鴻鵠之非匹是以耦耕者笑陳勝之投耒淺識者嗤孔明之抱膝抱朴子曰純鉤之鋒驗於犀兕宣慈之良效於明試是以同否則元凱與鬥筲無殊並任則騄騏與駑駘不異抱朴子曰器非瑚簋必進銳而退量擬伊呂𨿽發晚而到早是以鷦鷯倦翮猶不越乎蓬杪鴛雛徐起顧眄而唳蒼昊

抱朴子曰九斷四屬者薀藻所以表靈摧柯碎葉者茝蕙所以增芬是以夷吾桎檻而建匡合之績應侯困辱而著入秦之勛

抱朴子曰所競者細則利同而讎結善否殊塗則事異而結生是以嫫母宿癅惡見西施之艷容商臣小白憎聞延州之退耕

抱朴子曰精鈍舛迹則淩遲者愧恨壯弱異科則扛鼎者見忌是以淮陰顯擢而庸悒懊以疾其趨武安功髙而範睢飾談以破其事

抱朴子曰必死之病不下苦口之藥朽爛之材不受雕鏤之飾是以比干匪躬而剖心扵精忠田丰見防而夷戮於言直

抱朴子曰嶧陽孤桐不能無柱而激哀響大夏孤竹不能莫吹而吐淸聲是以官卑者稷卨不能康庶績權薄者伊周不防臻升平

抱朴子曰登峻者戒在於窮髙濟深者禍生於舟重是以西秦有思上蔡之李斯東越有悔盈機之文種抱朴子曰剛柔有不易之質貞橈有天然之性是以百煉而南金不虧其眞危困而烈士不失其正

抱朴子曰不以其道則富貴不足居違仁捨義𨿽期頤不足吝是以卞隨負石以投淵仲由甘心以赴刃抱朴子曰卑髙不可以一槪齊餐廩不可以勸沮化是以惠施患從車之榮少莊周憂得魚之方多

抱朴子曰出處有冰炭之殊躁靜有飛沈之異是以墨翟以重繭怡顏北叟以遺世得意

抱朴子曰適心者交淺而愛深忤神者接久而弭乖是以聲同則傾蓋而若眤道異則白首而無愛

抱朴子曰艅艎鷁首涉川之良器也棹之以北狄則沈漂於波流焉蒲梢汗血迅趨之駿足也禦非造父則傾僨於險塗焉靑萍豪曹剡之精絕也操者非羽越則有自傷之患焉勁兵銳卒撥亂之神物也用者非明哲則速自焚之禍焉

抱朴子曰天秩有不遷之常尊無禮猶犯遄死之重刺是以洲之禽獸𨿽能言而不得廁貴牲蛩之負蹶𨿽寄命而不得爲仁義

抱朴子曰謗讟不可以巧言弭實恨不可以虛事釋釋之非其道弭之不由理猶懷冰以遣冷重鑪以卻暑逐光以逃影穿舟以止渴矣

抱朴子曰明主官人不令出其器忠臣居位不敢過其量非其才而妄授非所堪而任猶冰碗之盛沸湯葭莩之包烈火綴萬鈞於腐索加倍載於扁舟

抱朴子曰豹狐之裘不爲負薪施九成六變不爲聾夫設髙唱遠和不爲庸愚吐防身致果不爲薄徳作抱朴子曰民財匱矣而求不已下力竭矣而役不休欲怨難而不生覬其寧之惟永猶斷根以續枝割背以裨股刻目以廣明剜耳以開聰也

抱朴子曰法無一定而慕權宜之隨時功不倍前而好屢變以偶俗猶剸髙馬以適卑車削附踝以就履斷長劍以赴短鞞割尺壁以納促匣也

抱朴子曰巨波之修鱗不出窮谷之隘鸞棲之峻木不秀培塿之卑九疇之格言不吐庸猥之口金版之髙不出恆民之懷睹百抱之枝則足以知其本之不細睹汪濊之文則足以覺其人之淵防

抱朴子曰桑林郁藹無栢木之淒冽膏壤帶郭無解黔敖之然繭綈紈綺此之自出千倉萬箱於是乎生故識遠者貴本見近者務末

抱朴子曰體粗者系形知精者得神原始見終者有推源之緒得之未朕者無假物之因是以晝見天地未足稱明夜察分毫乃爲絕倫

抱朴子曰芳藻春耀不能離柯以久鮮吞舟之魚不防水而攝生是以名羙而實不副者必無沒世之風位髙而器不稱者不免致冦之敗

抱朴子曰忍痛苦之藥石者所以除伐命之疾嬰甲冑之重冷者所以扞鏑之集潔操履之拘苦者所以全防萃之業納拂心之至言者所以無易方之惑也抱朴子曰鸞競粒扵庭場則愛防於雞鶩龍鱗雜廁於芻豢則見黷於六牲是以商老棲峻以播邈世之操卞隨赴深以全遺物之聲

抱朴子曰浚井不渫則泥濘滋積嘉不耘則荑莠彌漫學而不思則疑閡實繁講而不精則長惑喪功抱朴子曰積萬金於篋櫃𨿽儉乏而不用則未知其有異於貧窶懷逸藻於胸心不寄意於翰素則未知其有別於庸猥

抱朴子曰南威靑琴姣冶之極而必俟盛飾以增麗回賜防夏𨿽天才雋朗而實須墳誥以廣智

抱朴子曰丹幃接网組帳重防則醜姿翳矣朱漆致飾錯塗炫耀則枯木隱矣是以六藝備則卑鄙化爲君子眾譽集則孤陋邈乎貴遊

抱朴子曰繁林翳薈則羽族云萃淵淵浩汗則鱗羣競赴徳業廣則宅心者眾瑕錄用卽遠懷近集

抱朴子曰尋飛絕景之足而不能騁逸放扵呂梁淩波泳淵之屬而不能陟峻而攀危故離朱剖秋毫扵百步而不防辧八音之雅俗子野合通靈之絕響而不防指白黑於咫尺

抱朴子曰四聰廣辟則羲和納景萬仞虛已則行潦交赴故博采之道則異聞畢集庭燎之耀輝則奇士叩角誹謗之木設則有過必知敢諌之鼓懸則直言必獻抱朴子曰能言莫不褒堯政不必皆得也舉世莫不貶桀事不必盡失也故一條之枯不損繁林之蓊藹蒿麥冬生無解觱發之肅殺西施有所惡而不能減其羙者羙多也嫫母有所善而不能救其醜者醜篤也

抱朴子曰身與名難兩濟功與神鮮並全支離其徳者苦而必安用以適世者樂而多危故鷙禽以奮擊拘縶言鳥以智慧見籠瓊瑤以符采剖判三金以琦玩冶鑠蘭以芬馨剪刈文梓以含音受伐是以翠虯睹伯益而登云靈值孟戲而反丹穴子永嘆天倫之偉漆園悲繡之犧

抱朴子曰萬麋傾角猛虎爲之含牙千禽鱗萃鷙鳥爲之握爪是以四國流言公旦不能遏謗者盈路子產無以塞

抱朴子曰威施之艷粉黛無以加二至之气吹噓不能增是以懷英逸之量者不矜風格以示異體邈俗之器者不卹小譽以狥通

抱朴子曰麟止儀所患在少狐鳴梟呼世忌其多是以俊乂盈朝而求賢者未倦讒佞作威而忠貞者切齒抱朴子白多力何必孟賁烏獲逸容豈惟鄭旦毛嬙飈迅非徒驊驑驌驦立斷未獨湛盧幹將是以能立素王之業者不必東魯之丘能治骨枯之仁者不必西鄰之昌

抱朴子曰靈振響於朝陽未有惠物之益而莫不澄聽於下風焉鴟梟宵集於垣宇未有分毫之損而莫不掩耳而注謫焉故善言之往無遠不悅惡辭之來靡近不忤猶日月無謝於貞明枉矢見忌扵暫出

抱朴子曰影無違形之狀名無離實之文故無源之水必不防揚長流以東漸非時之華必不能稽輝藻於冰霜

抱朴子曰鋸牙之獸𨿽低伏而見憚揮斧之虫𨿽跧形而不威君子窮而不可輕小人軒冕達而不足重抱朴子曰麟逍遙大荒之表故無機阱之禍靈鶬振趐玄圃之峯以違罩羅之患何必曲穴而永懷怵何必銜蘆而慘慘畏容故充乎宰割之用者必愛乎芻豢者也給乎煎熬之膳者必安乎庭立者也

抱朴子曰聰者貴於理遺音於千載之外而得興亡之迹明者珍於鑑羣於寒瘁之中而抽匡世之器若夫聆繁防之響而顧問於庸工非延州之淸聽也枉英遠之才而諮之於常人非獨見之奇識也故與不賞物者而論用淩儕之器是使瞽者指五色也與妬勝己者而謀舉疾惡之賢是放狐議治裘也

抱朴子曰鸗駁危苦於崄峻之端不樂咈守之役吉光饑渴於冰霜之野不願犧牲之飽孤竹不以絕粒易鹿臺之富子防不以困匱貿銅山之丰

抱朴子曰志合者不以山海爲遠道乖者不以咫尺爲近故有防涉而防集亦或密邇而不接

抱朴子曰華衮燦爛非色之功嵩岱之峻非一簣之積故九子任而康凝之績隆四士授而佐命之勛著抱朴子曰翠虯無趐而天飛螣蛇無足而電鶩鱉無耳而善聞蚓無口而揚聲故臯繇喑而與辯者同功晉野瞽而與離朱齊明

抱朴子曰官達者才未必當其位譽羙者實未必副其名故鋸齒不能咀嚼箕舌不能別味壺耳不能理音劍鼻不能識气釜目不能攄望舒之景牀足不能追奔馬之逝

抱朴子曰路人不能挽勁命中而識養由之射顏子不能操轡挾防而知東野之敗故有不能下基而經目識黑白不能徽而過耳解鄭雅者也

抱朴子曰垂防萬畝者必出峻極之嶺防天襄陵者必發涓滴之源蓋世之勛必有絕倫之器定傾之算必吐冠俗之懷是以蟭螟之巢無乘風之羽溝澮之中無宵朗之琦

抱朴子曰衝飈焚輪原火所以增熾也而螢燭值之以反滅甘雨膏澤嘉生所以繁榮也而枯木得之以速朽朱輪華轂俊民之大寶也而負乘之以召禍鼎食萬鐘宣力之報也而近才受之以覆餗

抱朴子曰屠犀爲甲給乎專徵之服裂翠爲華集乎后妃之首𨿽出幽谷遷於喬木然爲二物之計未若棲竄於林薄攝生乎榛藪也故靈龜寧曳尾於塗中而不願巾笥之寶澤雉樂十步之啄以違雞鶩之禍

抱朴子曰偏才不足以經周用長不足以濟眾短是以雞知將旦不能究陰陽之歷數鶴識夜半不能極晷景之道度山鳩知晴雨於將來不能明天文蛇蟻知潛水之所居不能達地理

抱朴子曰禁令不明而嚴刑以靜亂廟不精而窮兵以侵鄰猶釤禾以計蝗防伐木以殺蠧蠍食毒以中蚤虱徹以逐雀鼠

抱朴子曰銳產乎鈍石明火熾乎暗木貴珠出乎賤蚌羙玉出乎醜璞是以不可以父母限重華不可以祖禰量衛霍也

抱朴子曰志得則顏怡意失則容戚本朽則末枯源淺則流竭有諸中者必形乎表發乎邇者必著乎遠抱朴子曰妍姿媚猊形色不齊而悅情可均絲竹金石五聲詭韻而快耳不異繳飛鉤沈罾舉罝抑而有獲同功樹勛立言出處殊塗而貴一致

抱朴子曰利丰者害原質羙者召災是以南禽殲於藻羽穴豹死扵文皮鱣鯉積而淵涸麋鹿聚而繁林焚金玉崇而冦盜至名位髙而憂憒集

抱朴子曰啇風霄肅則絺扇廢登危陟峻則輕舟棄干戈云擾則文儒退喪亂旣平則武夫黜

抱朴子曰值價萬金者不待見其物而好惡可別矣條枝連抱者不候圍其木而巨細可論矣故望洪濤之防天則知其不起乎潢汗之中矣觀翰章之汪濊則知其不出乎章句之徒矣

抱朴子曰丹華綠艸不抱於曲瘁之株紫芝芳莠不限於斥鹵之壤是以受珪以告成者生於四罪之門承歷數於文祖者出於頑嚚之家

抱朴子曰善言居室則靡遠不應枉直不中則無近不離是以宋野有退舍之熒惑殷朝有外奔之暱屬白環至自少廣之表鹿馬變於蕭墻之裏

抱朴子曰荊卿朱亥不示勇於怯弱之門孟賁馮婦不奮戈防於俚俠之羣英儒碩生不飭細辯於淺近之徒達人偉士不變皎察於流俗之中

抱朴子曰盤旋揖讓非禦冦之容貫甲纓冑非廟堂之飾垂紳振佩不可以揮刃爭兵規行矩步不可以救火拯溺

抱朴子曰乾坤陶育而庶物不識其惠者由乎其益無方也大人神化而羣細不覺其施者由乎治之於未有也故可知者小也易料者少也

抱朴子曰娥英任姒不以蠶織爲首稱湯武漢髙不以細行招近譽故澄視於三辰者不遑紆鑑於井谷淸於韶濩者豈暇垂耳扵桑間

抱朴子曰膚表或不可以論中望猊或不可以核能仲尼似喪家之狗公旦朴斷之材咎繇面如倛伊尹形若槁骸及龍陽宋朝猶土偶之冠夜光借儒董鄧猶錦紈之裹塵埃也

抱朴子曰勛華不能化下愚故教不行於子弟辛癸不能攺上智故惡不染於三仁

抱朴子曰至大有所不能變極細有所不能奪故冰霜肅殺不能凋菽麥之茂暑郁陰隆不能消雪山之凍飈風蕩海不能使潛泉揚波春澤被山不能使枯卉發華抱朴子曰泣血之寶仰磨礱以摛景沈閭孟勞須楚砥以斂驑驊待王孫而致遠令箕俟隱括而成徳抱朴子曰棲鸞戢鸑𨿽饑渴而不願籠委於庖人之室乘黃天鹿𨿽幽饑而不樂芻秣於濯龍之廐是以掇蜩之叟忘萬物於芳林垂綸之生忽執珪於南楚

抱朴子曰方圓舛狀逝止異歸故渾象尊於行健坤後貴於安貞七政四气以周流成功五嶽六柱以峙靜作鎭是以宋墨楚申以載馳存國幹木胡明以無爲折衝抱朴子曰得意扵丘園者身否而神泰役已以卹物者形逸而心勞故抱甕灌園者歡於臺宰嘔餐茹者羙乎鼎食仗防去幽者形如腒臘夜以待旦者勤憂損命抱朴子曰仁忍有天淵之絕善否猶有無之覺騶虞側足以蹈虛豹狼掩羣以害生虞卿捐相印以濟窮華公讓三事以推賢李斯疾勝己而殺韓非龐防患不如而刑孫臏

抱朴子曰用得其長則才無或棄偏詰其短則觸物無可故輕羅霧縠冶服之麗也而不可以禦流鏑沈閭巨闕斷斬之良也而不可以挑腳刺

抱朴子曰小疵不足以損大器短疢不足以累長才日月挾防鳥之食防瑕不妨麗天之景黃河合泥滓之濁峻波不害淩山之流樹塞不可以棄夷吾奪田不可以薄蕭何竊妻不可以廢相如受金不可以斥陳平抱朴子曰虎豹不能搏噬於波濤之中騰蛇不能登淩於不霧之日摯雉兔則鸞鳳不及鷹鷂引耕犂則龍鱗還建峙故武夫勇士無用乎晏如之世碩生逸才不貴乎力競之運

抱朴子曰兩絆而項領則騏騄與蹇驢同矣失林而居檻則猨狖與獾貉等矣韜而不擊則龍泉與鉛刀均矣才遠而任近則英俊與庸瑣比矣若乃求千里之迹於縶維之駿責匠世之勛於劇碎之賢謂之不惑吾不信也

抱朴子曰采荼茹蒿者必無識甘之口棄瓊拾礫者必無甄珍之明薄九成而悅北鄙者吾知其不能格靈祗而儀翔矣英秀而仗常民者吾知其不能敍彜倫而臻升平矣

抱朴子曰達乎通塞之至理者不悁悒於窮否審乎自然之有命者不逸豫於道行故縈抑淵洿則遺慍悶之心振輝宸扆而無得意之色三仕已則其人也

抱朴子曰否泰系乎運窮達不足以論士得失在乎適偶榮辱不可以量才時命不可以力求遭遇不可以知違故尙父者老婦之棄夫韓信者乞食之餓子蕭公者斗筲之吏黥布者刑黜之亡當其行龍姿於虺蜥之中卷鳳趐乎斥鴳之羣則彼聾盲謂爲詭論

抱朴子曰四靈翳逸而爲隆平之符幽人嘉遁而爲有國之寶何必司晨而銜馬羈紲於憂責哉有用人之用也無用我之用也狥身者不以名汨和修生者不以物累己

抱朴子曰量才而授者不求功於器外揆能而受者不負責於力盡故防螢燭者不煩滄海扛鼎者不事烏獲運薪輦鹽不宜枉騏驥之腳碎職瑣任安足屈獨行之俊矣

抱朴子曰溝澮之流不能運大白之艘升合之器不能容千鐘之物熠耀不能並表微之景長才不能別逸倫之器蓋造化所假聰明有本根也

抱朴子外篇卷三﹤子部﹐道家類﹐抱朴子內外篇﹥

欽定四庫全書

抱朴子外篇卷四

晉葛洪撰

廣譬第三十九

抱朴子曰立徳踐言行全操淸斯則富矣何必玉帛之崇乎髙尙其志不降不辱斯則貴矣何必靑紫之兼乎凡民不能識其度量庸夫不得揣其銓衡是則髙矣何必淩雲而蹈霓乎問者莫或測其淵流求者未有覺其短乏是則深矣何必洞河而淪海乎四者苟備𨿽室有懸磬之窶可以無羨乎鑄山而煮海矣身處鳥獸之羣可以不謁乎朱輪而華轂矣

抱朴子曰潛靈俟慶雲以騰竦棲鴻階勁風以淩虛素鱗須姬發而躍白雉待公旦而來姜老值西伯而投磻溪之綸韓英遭漢髙乃騁撥亂之才

抱朴子曰澄精神於一者則形器可忘邈髙節以外物者則富貴可遺故支離甕防偉造化而怡顏北人箕叟棲嵩岫而得意焉

抱朴子曰粗理不可浹全能事不可畢兼故懸象明而可蔽山川滯而或移金玉剛而可柔堅冰密而可離公旦不能與伯氏跟絓於憑云之峻仲尼不能與呂梁較伎於百刃之溪

抱朴子曰震雷不能細其音以協金石之和日月不能私其耀以就曲照之惠大川不能促其涯以適速濟之情五嶽不能削其峻以副陟者之欲故廣車不能脇其轍以苟通於狹路髙士不能撙其節以同塵於隘俗抱朴子曰陰陽以廣陶濟物三光以普照著明嵩華以藏疾爲曠北溟以含垢稱大碩儒以與進道遠數以博愛容眾

抱朴子曰靈之甲不必爲戰施麟角鳳爪不必爲斗設故雋生不釋劍於平世擊柝不輟備於思危

抱朴子曰南金不爲處幽而自輕瑾瑤不以居深而止潔忠道者不以否滯而攺圖守正者不以莫賞而苟合抱朴子曰登圃者悟丘阜之卑浮溟海者識池沼之褊披九典乃覺墻面之篤蔽聞至道乃知拘俗之多迷抱朴子曰渾沌之原無皎澄之流毫之根無連抱之枝分寸之燼無炎遠之熱隙穴之中無炳蔚之羣鉤曲之形無繩直之影參差之上無整齊之下

抱朴子曰不睹瓊琨之熠爍則不覺瓦礫之可賤不覿虎豹之文蔚則不知犬羊之質漫聆白雪之九成然後悟巴人之極鄙識儒雅之汪濊乃可悲不學之固陋抱朴子曰無當之玉碗不知全用之埏埴寸裂之錦黻未若堅完之韋布故夏姬之無禮不如孤逐之皎潔富貴之多罪不如貧賤之履道

抱朴子曰猛獸不奮摶於度外鷹鷂不揮翮以妄擊若廟旣內不揆徳進取又外不量力猶輕羽之投洪鑪飛雪之委沸鑊朝菌之試幹將羔犢之犯虣虎也抱朴子曰三辰蔽於天則淸景暗於地根荄蹶於此則柯條瘁於彼道失於近則禍及於遠政繆於上而民困於下

抱朴子曰務於遠者或失於近治於外者或患生乎內覆頭者不必能令足不濡蔽腹者不必能令背不傷故秦始築城遏胡而禍發幃幄漢武懸旌萬里而變起蕭墻

抱朴子曰人才無定珍器用無常道進趨者以適世爲奇役禦者以合時爲妙故冰結則五明捐隆暑熾則裘鑪退髙鳥聚則良弓發狡兔多則盧鵲走干戈興則武夫奮韶夏作則文儒起

抱朴子曰激修流揚朝宗者不可以背五城而跨積石舒翠葉吐丹葩者不可以捨洪荄而去繁柯敗源失本鮮不枯訖叛聖違經理不濟

抱朴子曰四瀆辯源五河分流赴卑注海殊塗同歸色不均而皆艷音不同而咸悲香非一而並芳味不等而悉美

抱朴子曰物貴濟事而飾爲其末化俗以徳而言非其本故綿布可以禦寒不必貂狐淳素可以匠物不在文辯

抱朴子曰衝飈謐气則轉蓬山峙修綱旣舒則萬目齊理故未有上好謙而下慢主賤寶而俗貧

抱朴子曰事有緣防而成著物有治近而致遠故修步武之池而引沈鱗於江海丰朝陽之林而延靈禽於丹穴設像於盤盂而翠虯降於霄委灰於尺水而望舒變於太極是以晉文回輪於勇防而壯士云赴句踐曲躬於怒鼃而戎卒輕死九九顯而扣角之俊至枯骨掩而三分之仁洽

抱朴子曰膏壤在荄而枯葉含榮率俗以身則不言而化故有唐以鹿裘臻太平齊桓以捐紫止奢競章華構而丰屋之過成露臺輟而默之風行

抱朴子曰聰者料興亡於遺音之響絕明者覿機理於防之未形故越人見齊桓不振之徵於未覺之疾箕子識殷人鹿臺之禍於象箸之初

抱朴子曰二儀不能廢春秋以成歲明主不能捨刑徳以致治故誅貴所以立威賞賤所以勸善罰上達則姦萌破而非懦弱所能用也惠下逮則遠人懷而非儉吝所能辦也

抱朴子曰浮滄海者必精占於風气故保利涉之福善蒞政者必戰戰於得失故享惟永之慶故暗君之所輕蓋明主之所重也亡國之所棄則治世之所行也抱朴子曰毫蹉於機則尋常違於的與奪失於此則善否亂於彼邪正混侔則彜倫攸斁功過不料則庶績以崩故明君賞猶春雨而無霖淫之失罰擬秋霜而無詭時之嚴

抱朴子曰明銓衡者所重不可得誣也仗法度者所愛不可得私也故得人者先得之於己者也失人者先失之於己者也未有得已而失人失己而得人者也抱朴子曰明主躬操威恩不假人以利器暗主倒執干戈𨿽曰尊而勢去故制慶賞而得眾者田常所以奪齊也擅威福而專朝者王莽所以漢也

抱朴子曰常制不可以待變化一塗不可以應無方刻船不可以索遺劍膠柱不可以諧淸音故翠蓋不設於晴朗朱輪不施於涉川味淡則加之以鹽沸溢則增水而減火

抱朴子曰丹書鐵劵刺牲防血不能救違約之獘則難以結繩檢矣五刑九伐赤族之盛不足以止覬覦之姦則不可以舞乾化矣是以書有世重之文易有隨時之宜

抱朴子曰人有識眞之明者不可欺以僞也有揣深之智者不可誑以淺也不然以虺蛇爲應龍狐鴟爲麟鳳矣

抱朴子曰世有雷同之譽而未必賢也俗有讙嘩之毀而未必惡也是以迎而許之者未若鑑其事而試其用逆而距之者未若聽其言而課其實則佞媚不以虛談進良能不以孤弱退駑蹇輟望於大輅戎虯揚鑣而電騁則功胡大而不可建道胡遠而不可到

抱朴子曰潛朽之木不能當傾山之風捨隙之崖難以值滔天之濤故七百之祚三十之世非徒牧野之功倒戈之敗鹿臺之禍不始甲子之朝其疆久矣其亡尙矣抱朴子曰貴遠而賤近者常人之用情也信耳而疑目者古今之所患也是以秦王嘆息於韓非之書而想其爲人漢武慷慨於相如之文而恨不同世及旣得之終不能拔或納讒而誅之或放乎散職蓋葉公之好僞形見眞龍而失色也

抱朴子曰摩尼不宵朗則無別於磧礫化鯤不淩霄則靡殊於桃防綿駒吞聲則與喑人爲羣逸才沈抑則與凡庸爲伍故鱔鰍褻絳虯於淵洿駑蹇黷駿騄於坰野者不識彼物靜與之同動與之異

抱朴子曰棄金璧於塗路則行人止足委錦紈於泥濘則見者驚咄若夫放髙世之士於庸鹵之伍捐經國之器於困滯之地而談者不訟其屈達者不拯其窮或貴其文而息其身或用其策而忘其功斯之爲病由來久矣

抱朴子曰開源不億刃則無懷山之流崇峻不淩霄則無彌天之云財不丰則其惠也不博才不遠則其辭也不贍故睹有盈丈之牙則知其不出徑寸之口見有百尋之枝則知其不附毫末之木

抱朴子曰靈鳳所以晨起丹穴夕萃軒丘日未移晷周章九陔淩風蹈云不防不閡者以其六翮之輕勁也夫良才大智亦有國之六翮也

抱朴子曰淇衛忘歸不能無而遠激振塵之音不能無器而興哀超俗拔萃之徳不得立功於未至之時抱朴子曰朱綠之藻不秀於枯柯傾山之流不發乎涸源熠耀之宵焰不能使萬品呈形志盡勢利不能使芳風邈世

抱朴子曰重淵不洞地則不能捨螭龍吐吞舟峻山不極天則不能韜琳瑯播雲雨立徳不絕俗則不能收美聲著厚實執志不絕羣則不能臻成功銘勛而凡夫朝爲蜩翼之善夕望丘陵之益猶立植黍稷坐索於丰收也

抱朴子曰行無邈俗之標而索髙士之稱體無道藝之本而營朋黨之末欲以收淸貴於當世播徳音於將來猶蹇裳以越滄海企佇而躍九

抱朴子曰泥龍𨿽藻繪炳蔚而不堪慶雲之招撩禽𨿽雕琢黃而不任淩風之舉芻狗𨿽飾以金翠而不能躡景以頓逸近才𨿽丰其寵祿而不能令天淸而地平抱朴子曰毒粥旣陳則旁有爛腸之鼠明燎宵舉則下有聚死之防芻豢之丰則鼎俎承乏才小任大則泣血漣如桑霍爲戒厚矣範疏之鑑明矣

抱朴子曰滄海揚萬里之濤不能斂山峯之塵驚風摧千刃之木不能拔弱艸之荄防虎虣闞不能威蚊防冠世之才不能合流俗

抱朴子曰堅志者功名之主也不惰者眾善之師也登山不以艱險而止則必臻乎峻嶺矣淸苦不以窮否而怨則必永其令問矣

抱朴子曰和鵲𨿽不長生而鍼石不可謂非濟命之器也儒者𨿽多貧賤而墳典不可謂非進徳之具也播種有不收者矣而稼穡不可廢仁義有遇禍者矣而行業不可惰

抱朴子曰重載不止所以沈我舟也昧進忘退所以危我身也身聚蠍攻本𨿽權安然必傾之徵也

抱朴子曰云爲龍興非虺蜓所能招也飈風爲虎發非狐貉之能致也是以大人受命則逸倫之士集玉帛幽求則丘園之俊起

抱朴子曰金以剛折水以柔全山以髙移谷以卑安是以執雌節者無爭雄之禍多尙人者有召怨之患抱朴子曰淮陰隱勇於跨下不損其龍躍而虎視也應侯韜奇於溺簀不妨其鸞翔而鳳起也或南面稱孤或宰總臺鼎故一抑一揚者輕鴻所以淩虛也乍屈乍伸者良才所以俟時也

抱朴子曰焦螟之卑棲不肯爲銜鼠之戾天蟬之潔饑不願爲蜣螂之飽是以禦寇不納鄭陽之惠曾參不美晉楚之寶

抱朴子曰防飈不能揚大海之波毫芒不能動萬鈞之鐘是以漆園思惠有捐金之嘆伯氏哀期有之憤短唱不足以致麗之和勢利不足以移淡泊之心抱朴子曰熊羆不校捷於狐貍金鶚不競擊於小鷂是以張耳掩壯於抱關朱亥竄勇於鼓刀

抱朴子曰懸魚惑於芳餌檻虎死於籠狐不可以釣緡致者必虯螭也不可以機阱誘者必麟虞也

抱朴子曰夫云翔者不知泥居之洿處貴者鮮恕羣下之勞然根朽者尋木不能保其千里之茂也民怨者堯舜不能恃其長世之慶也

抱朴子曰凡木結根於靈山而匠石爲之寢斤斧小鮮寓身於龍池而漁父爲之息网罟蚊集鷹首則鳸鵦不敢啄鼠住虎側則貍犬不敢議

抱朴子曰靈蔡默然而吉防昭晢於無形春蛙長嘩而醜音見患於聒耳故聲希者響必巨辭寡者信必著抱朴子曰箕踞之俗惡旋盤之容發之域憎章甫之飾故忠正者見排於防勝之世雅人不容乎惡直之俗抱朴子曰升水不能救八藪之燔撮壤不能遏砥柱之沸騰寸刃不能刋長洲之林獨是不能止朋黨之非抱朴子曰千羊不能扞獨虎萬雀不能抵一鷹庭燎攢舉不及羲和之末景百鼓並伐未若震霆之餘聲是以庸夫盈朝不能使彜倫攸敍英俊孤任足以令庶事根長

抱朴子曰非分之達猶林卉之冬華也守道之窮猶竹栢之履霜也故識否泰於獨見者𨿽劫以鋒銳猶不失正而攺塗焉安肯諂笑以偶俗乎體方貞以居直者𨿽誘以封國猶不違情以趨時焉安肯躐徑以取容乎抱朴子曰震雷輷而不能致音乎聾聵之耳重光麗天而不能曲景於幽岫之中凝冰慘栗而不能凋款冬之華朱飈鑠石而不能靡蕭丘之木故至徳有所不能移也

抱朴子曰彍弩危機嚴鏃銜至可忌也而勇雉觸之而不猜暗政亂惡直妬能甚難測也而貪人競之而不避故飛鋒暴集而不覺禍敗奄及而不振是以愚夫之所悅乃達者之所悲也凡才之所趨乃大智之所去也

抱朴子曰風不輟則扇不用日不入則燭不明華不墮則實不結岸不虧則谷不盈九有乂安則韓白之功不著長君繼軌則伊霍之勛不成故病困乃重良醫世亂而貴忠貞

抱朴子曰好榮故樂譽之欲多畏辱則憎毀之情急若夫通精元一合契造化混盈虛以同條齊得失於一指者愛惡未始有所系窮通不足以滑和

抱朴子曰與奪不汨其神者至粹者也利害不雜其和者極醇者也浩浩乎非瓢觶所校矣茫茫乎非跬步所尋矣聲希所以爲大音和寡所以崇我貴黃遼邈而不與其曠死生大矣而不以攺其守常分細碎將胡卹焉

抱朴子曰林繁則匠入矣珠美則蚌裂矣石含金者焚鑠艸任藥者剪掘刃利則先缺哀則速絕用以適己眞人之寶也才合世求有伎之災也

抱朴子曰準的陳則流鏑赴焉美名起則謗讟攻焉瑰貨多藏則不招怨而怨至矣器盈志驕則不召禍而禍來矣

抱朴子曰連城之寶非貧寒所能市也髙壯之器非淺俗所能識也然盈尺之珍不以莫知而暗其質逸倫之士不以否塞而薄其節樂天任命何怨何尢

抱朴子曰大鵬無戒旦之用巨象無馳逐之才故蔣琬敗績於百里而爲三臺之標陳平困瘁於治家而懷六奇之略

抱朴子曰明暗者才也自然而不可飾焉窮達者時也有防而不可力焉呂尙非早蔽而晚智然振素而僅遇韓信非初怯而末勇然危困而後達

抱朴子曰奔驥不能及旣往之失千金不能救斯言之玷故博施者未若防其防勤求者不如寡其辭

抱朴子曰烈士之愛國也如家奉君也如親則不忠之事不爲其罪矣仁人之視人也如己待疏也猶密則不恕之怨不爲其責矣

抱朴子曰冰未結白雪不積則靑松之茂不顯俗化不獘風教不頹則皎潔之操不別到危國而沈賤故莊萊抗遺榮之髙居亂而饑寒故曾列播忘富之稱抱朴子曰天居髙而鑑卑故其网𨿽疎而不漏神聰明而正直故其道賞眞而罰僞是以惠和暢於九區則七耀得於昊殘害著於品物則二气謬於四八

抱朴子曰天秩有罔極之尊人爵無違徳之貴故仲尼𨿽匹夫而饗祀於百代辛癸爲帝王而僕豎不願以見比商老身愈賤而名愈貴幽厲位彌著而謗彌惡故齊王之生不及柳惠之墓秦王之宮未若康成之閭抱朴子曰影響不能無形聲以著餘慶不可以無徳而招故唐堯爲政七十餘載然後景星摛耀羊公積行黃髮不倦而乃墜金雨集塗遠者其至必遲施後者其報常晚

抱朴子曰理盡者不可責有餘一至者不可求兼濟故洪濤之末不能蕩浮萍衝風之後不能颺輕塵勁弩之餘力不能洞霧縠西頹之落暉不能照山東

抱朴子曰懸象𨿽薄蝕不可以比螢燭之貞耀黃河𨿽混渾不可以方沼沚之淸澄山𨿽崩猶峻於丘垤虎𨿽瘠猶猛於豺狼

抱朴子曰神農不九疾則四經之道不垂大禹不胼胝則珪之慶不集故久憂爲厚樂之本暫勞爲永逸之始

抱朴子曰金鉤桂餌𨿽珍而不能制九淵之沈麟顯寵丰祿𨿽貴而不能致無欲之幽人故呂梁有鴻立之夫河湄繁伐檀之民玉帛徒集於子陵之巷蒲輪虛反於徐生之門

抱朴子曰觀聽殊好愛憎難同飛鳥睹西施而驚逝魚鱉聞九韶而深沈故衮藻之燦煥不能悅裸鄕之目采菱之淸音不能快楚之耳古公之仁不能諭欲地之狄端木之辯不能釋系馬之庸

抱朴子曰盤旋之儀見憎於裸踞之鄕繩墨之匠獲忌於曲木之肆貪婪饕餮者疾素絲之皎潔比周實繁者讎髙操之孤立猶賈豎之惡同利醜女之害國色抱朴子曰君子之升騰也則推賢而散祿庸人之得志也則矜貴而忽士施惠隆於佞幸用才出乎小惠不與智者共其安而望有危而見救不與奇士同其歡而欲有戚而見卹猶災火張天方請雨於名山洪水淩空方伐舟於東閩不亦晚乎

辭義第四十

或曰乾坤方圓非規矩之功三辰摛景非瑩摹之力春華燦煥非漸染之采蕙芬馥非容气所假知夫至眞貴乎天然也義以罕覿爲異辭以不常爲美而歷觀古今屬文之家鮮能挺逸麗於毫端多斟酌於前言何也抱朴子曰淸音貴於雅韻克諧著作珍乎判防析理故八音形器異而鐘律同黼黻文物殊而五色均徒以開澀有主賓妍蚩有步驟是則總章無常曲大庖無定味夫梓豫山積非班匠不能成機巧眾書無限非英才不能收膏何必尋木千章乃構大廈神之言乃著篇章乎

抱朴子曰夫才有淸濁思有修短𨿽並屬文參差萬品或浩漾而不淵潭或得事情而辭鈍違物理而言工蓋偏長之一致非兼通之才也暗於自料彊以兼之違才易務故不免嗤也

抱朴子曰五味舛而並甘眾色乖而皆麗近人之情愛同憎異貴乎合已賤於殊途夫文章之體尢難詳賞苟以入耳爲佳適心爲快鮮知忘味之九成雅頌之風流也所謂考鹽梅之醎酸不知大羹之不致明飄颻之細巧蔽於沈深之也其英異宏逸者則网羅乎黃之表其拘束齷齪者則羈紲於籠罩之內振翅有利鈍則翔集有髙卑騁迹有遲迅則進趨有遠近駑銳不可膠柱調也文貴丰贍何必稱善如一口乎不能拯風俗之流遁世塗之淩夷通疑者之路賑貧者之乏何異春華不爲肴糧之用蕙不救冰寒之急古詩刺過失故有益而貴今詩純虛譽故有損而賤也

抱朴子曰屬筆之家亦各有病其深者則患乎譬煩言冗申誠廣諭欲棄而惜不覺成煩也其淺者則患乎妍而無據證援不給皮膚鮮澤而骨鯁迥弱也繁華煒則並七曜以曜髙麗沈防淪妙則儕淵之無測人事靡細而不浹王道無防而不備故能身賤而言貴千載彌彰焉

循本第四十一

抱朴子曰寂虛靜者神明之本也陰陽柔剛者二儀之本也巍峨巖岫者山嶽之本也徳行文學者君子之本也莫或無本而能立焉是以欲致其髙必丰其基欲茂其末必深其根鄕黨之友不洽而勤遠方之求蒞官之稱不著而索不次之顯是以𨿽偸虛譽猶狂華幹霜以寒曜不崇朝而零瘁矣𨿽竊大寶於不料冒惟塵以負乘猶鮮介附騰波以髙淩顧眄已枯株於危陸矣聖賢孜孜勉之若彼淺近蹻蹻忽之如此積習則忘鮑肆之臭裸鄕不覺呈形之丑自非遁世而無悶齊物於通塞者安能棄近易而尋迂闊哉將救斯獘其術無他徒擢民於巖岫任才而不計也

應嘲第四十二

抱朴子曰客嘲余云先生載營抱一韜景靈淵背俗獨往邈爾蕭然計決而猶豫不生於心術分定而世累無系於胸間伯陽以道徳爲首莊子以逍遙冠篇用能標峻格於九霄宣芳烈於罔極今先生髙尙勿用身不服事而著君道臣節之書不交於世而作譏俗救生之論甚愛骭毛而綴用兵戰守之法不營進趨而有審舉窮達之篇蒙竊惑焉

抱朴子曰君臣之大次於天地思樂有道出處一情隱顯任時言亦何系大人君子與事變通老子無爲者也谷終隱者也而著其書咸論世務何必身居其位然後乃言其事乎夫器非瓊瑤楚和不泣質非潛虯風雲不集餘才短徳薄幹不適治出處同歸行止一致豈必達官乃可議政事居否則不可論治亂乎常恨莊生言行自伐桎梏世業身居漆園而多誕談好畫魅憎圖狗馬狹細忠貞貶毀仁義可謂雕虎畫龍難以徵風雲空板億萬不能救無錢孺子之馬不免於腳剝上柈之盈案無益於腹虛也或人又曰然吾子所著彈斷風俗言苦辭直吾恐適足取憎在位招擯於時非所以揚聲發譽見貴之道也

抱朴子曰夫制器者珍於周急而不以采飾外形爲善立言者貴於助教而不以偶俗集譽爲髙若徒阿順諂諛虛美隱惡豈所匡失弼違醒迷補過者乎慮寡和而廢白雪之音嫌難售而賤連城之價余無取焉非不能屬華艷以取悅非不知抗直言之多吝然不忍違情曲筆錯濫眞僞欲令心口相契顧不愧景冀知音之在後也否泰有命通塞聽天何必畫行言用榮及當年乎夫君子之開口動筆必戒悟蔽式整雷同之傾邪磋礱流遁之暗而著書者徒飾弄華藻張磔迂闊屬難驗無益之辭治靡麗虛言之美有似堅白厲修之書公孫刑名之論𨿽曠籠天地之外防入無間之內立解連環離同合異鳥影不動雞卵有足犬可爲羊大長蛇之言適足示巧表奇以誑俗何異乎畫廒倉以救饑仰天漢以解渴說昆山之多玉不能賑原憲之貧觀藥藏之簿領不能治危急之疾墨子刻木雞以厲天不如三寸之車轄管靑鑄騏驥於金象不如駑馬之周用言髙秋天而不可施者丘不與易也

諭蔽第四十三

抱朴子曰余雅謂王仲任作論衡八十餘篇爲冠倫大才有同門魯生難余曰夫瓊瑤以寡爲奇磧礫以多爲賤故庖犧卦不盈十而彌綸二儀老氏言不滿萬而道徳備舉王充著書兼箱累帙而乍出乍入或儒或墨屬詞比義又不盡美所謂陂原之蒿莠未若步武之黍稷也

抱朴子答曰且夫作者之謂聖述者之謂賢徒見述作之品未聞多少之限也吾子所謂竄巢穴之沈昧不知八紘之無外守燈燭之霄曜不識三光之熀朗遊潢洿之淺狹未覺南溟之浩汗滯丘垤之位卑不悟嵩岱之峻極也兩儀所以稱大者以其涵括八荒邈無表也山海所以爲富者以其包籠曠闊含受雜錯也若如雅論貴少賤多則穹隆無取乎宏燾而旁魄不貴於厚載也夫尺水之中無吞舟之鱗寸枝之上無垂天之翼蟻垤之巓無扶桑之林潢潦之源無襄陵之流巨鰲首冠瀛洲飛波淩乎方丈洪桃盤於度索建木竦於都廣沈鯤橫於天池云鵬戾乎象且夫雷霆之駭不能細其響黃河之激不能局其流騏騄追風不能近其迹鴻鵠奮翅不能卑其飛雲厚者雨必猛弓勁者箭必遠王生學博才大又安省乎吾子云玉以少貴石以多賤夫圃之下荊華之巓九【闕】之澤折方之淵琳瑯積而成山夜光煥而灼天顧不善也又引庖犧氏著作不多若夫周公旣繇大易而加之以禮樂仲尼作春秋而重之以十篇過於庖犧多於老氏皆當貶也言少則至理不備辭寡卽庶事不暢是以必須篇累捲積而綱領舉也羲和升光以啟旦望舒曜景以灼夜五材並生而異用百藥雜秀而殊功四時防而歲功成五色聚而錦繡麗八音諧而簫韶美羣言合而道藝辧積猗頓之財而用之甚少是何異於原憲也懷無銓之量而著述約陋亦何別於瑣碌也音爲知者珍書爲識者傳瞽曠之調鐘未必求解於同世格言髙文豈患莫賞而減之哉且夫江海之不可勝計而不損其深也五嶽之曲木不可訾量而無虧其峻也夏后之璜𨿽有分毫之瑕暉曜符彩足相補也數千萬言𨿽有不艷之辭事義髙遠足相掩也故曰四瀆之濁不方甕水之淸巨象之瘦不同羔羊之肥矣子又譏之乍入乍出或儒或墨夫發口爲言著紙爲書書者所以代言言者所以書事若用筆不宜雜載是論議當常守一物昔諸侯訪政弟子問仁仲尼答之人人異辭蓋因事托規隨時所急譬猶治病之方千百而鍼灸之處無常卻寒以溫除熱以冷期於救死存身而已豈可詣者逐一道如齊楚而不攺路乎陶朱白圭之財不一物者丰也云夢孟諸所生萬殊者曠也故淮南鴻烈始於原道俶貞而亦有兵略主術莊周之書以死生爲一亦有畏犧慕請粟救饑若以所言不純而棄其文是治珠翳而剜眼療濕痺而刖足患荑莠而刈谷憎枯枝而伐樹也

百家第四十四

抱朴子曰百家之言𨿽不皆淸翰銳藻麗汪濊然悉才士所寄心一夫所澄思也正經爲道義之淵海子書爲增深之川流仰而比之則景星之佐三辰俯而方之則林薄之裨嵩嶽而學者專守一業遊井忽海遂防躓於泥濘之中而沈滯乎不移之困子書披引曠眇邈窈總不測之源揚無遺之流變化不系於規矩之方圓旁通不淪於違正之邪徑風格髙嚴重刃難盡是偏嗜酸甜者莫能賞其味也用思有限者不得辧其神也先民嘆息於才難故百世爲隨踵不以璞不生阪坰之嶺而捐曜夜之寶不以書不出周孔之門而廢助教之言猶彼操水者器𨿽異而救火同焉譬若鍼灸者術𨿽殊而攻疾均焉狹見之徒區區執一去博亂精思而不識合錙銖可以齊重於山陵聚百千可以致數於億兆惑詩賦瑣碎之文而忽子論深美之言眞僞顚倒玉石混淆同廣樂於桑間均龍章於素質可悲可慨豈一條哉

文行第四十五

或曰徳行者本也文章者末也故四科之序文不居上然則著紙者糟粕之餘事可傳者祭畢之芻狗卑髙之格是可譏矣抱朴子答曰筌可棄而魚未獲則不得無筌文可廢而未行則不得無文若夫翰迹韻【闕】

逼屬辭比義之妍媸源流至到之修短韞籍汲引之深淺其懸絕也𨿽天外毫內不足以諭其遼邈其相傾也𨿽三光熠耀不足以方其巨細龍淵鉛鋌不足以譬其銳鈍鴻羽積金不足以方其輕重而俗士惟見能染毫畫紙槪以一例斯伯氏所以永思鐘子郢人所以格斤不運也夫斫削者比肩而班狄擅絕手之名援琴者至多而夔襄專淸聲之稱廐馬千駟而騏驑有邈羣之價美人萬計而威施有超世之色者蓋遠過眾也且文章之與徳行猶十尺之與一丈謂之餘事未之前聞也八卦生乎鷹隼之飛六甲出於靈之負文之所在𨿽貴本不必便疏不必皆薄譬錦繡之因素地珠玉之托蚌石雲雨生於膚寸江河始於咫尺理誠若玆則雅論病矣又曰應龍徐舉顧盻而淩雲汗血緩步呼吸而千里故螻蟻怪其無階而髙致駑蹇驚過已之不漸也若夫馳驟詩論之中周旋一經之內以常情覽巨異以量測無涯始自髫齔詣於振素不能得也又世俗率貴古昔而賤當今敬所聞而黷所見同時𨿽有追風絕景之駿猶謂不及伯樂之所禦也𨿽有宵朗兼城之璞猶謂不及楚和之所泣也𨿽有斷馬指雕之劍猶謂不及歐冶之所鑄也𨿽有生枯起朽之藥猶謂不及和鵲之所合也𨿽有冠羣獨行之士猶謂不及於古人也

正郭第四十六

抱朴子曰嵇生以爲太原郭林宗竟不恭三公之命學無不涉名重於往代加之以知人知人則哲蓋亞聖之器也及在衰世淒淒惶惶席不暇溫志在乎匡亂行道與仲尼相似余答曰夫智與不智在於一言樞機之玷亂乎白圭愚謂亞聖之評未易以輕有許也夫所謂亞聖者必具體而防命世絕倫與彼周孔其間無所復容之謂也若人者亦何足登斯格哉林宗拔萃翹時鑑識朗徹方之常人所議固多引之上及實復未足也此人有機辯風姿又巧自抗遇而善用且好事者爲之羽翼延其聲譽於四方故能挾之見推慕於亂世而爲過聽不核實者所推防及其片言所褒則重於千金遊涉所經則賢愚波蕩謂龍鳳之集奇瑞之出也吐聲則餘音見法移足則遺迹見擬可謂善擊建鼓而當揭日月者耳非眞隱也蓋欲立朝則世以大亂欲潛伏則悶而不堪或躍則畏禍害爾則非所安倉遑不定載肥載臞而世人逐其華而莫研其實玩其形而不統其神故遭雨巾壞猶復見效不覺其短皆是也俗民追聲一至於是故其𨿽有缺隙莫之敢指也夫林宗學涉知人非無分也然而未能避過實之明而暗於自料也或勸之以出仕進者林宗對曰吾晝察人事夜防乾象天之所廢不可支也方今運在明夷之爻值勿用之位蓋盤桓潛居之時非在天利見之防也𨿽在原陸猶恐滄海流橫吾其魚也況可冒衝風而乘奔波乎未若巖岫頤神娛心彭老優哉遊哉聊以卒歲按林宗之言其知漢之不可救非其才之所辦審矣當仰隮商洛俯泛五湖追巢父於峻嶺尋漁父於滄浪若不能結蹤山客離羣獨往則當掩景淵洿韜鱗括囊而乃自西䢐東席不暇溫欲慕孔墨淒淒之事聖者憂世周流四方猶爲退士所見譏彈林宗才非應期器不絕倫出不能安上治民移風易俗入不能殫毫屬筆祖述六藝行自衒耀亦旣過差收名赫赫受饒頗多然卒進無補於治亂退無迹於竹帛觀傾視汨冰泮艸靡未有異於庸人也無故沈浮於波濤之間倒屣於埃塵之中遨集京邑交關貴遊輪傾防獘匪遑啟處遂使聲譽翕熠秦胡景附巷結朱輪之軌堂列赤紱之客軺車盈街載奏連車誠爲遊俠之徒未合逸隱之科也有道之世而臻此者猶不得復廁髙潔之條貫爲祕迹之俊民修玆在於危亂之運奚足多哉孰不謂之暗於天人之否泰蔽於自量之優劣乎空背恬默之塗竟無有爲之益不值禍敗蓋其幸耳以此爲憂世念國希擬素王有似蹇足之尋龍騏斥鴳之逐鴻鵠焦防之方云鵬鼷鼬之比巨象也然則林宗可謂有耀俗之才無用守之質見無不了庶及大用符采外發精神內虛不勝煩躁言行相伐口稱靜退心希榮利未得圃之棲禽九淵之潛靈也自自媒士女之醜事也知其不可而猶效尢師亞聖之器其安在乎𨿽云知人知人之明乃唐虞之所難尼父之所病夫以明並日月原始見終且猶有失不能常中況於林宗熒燭之明得失半解已爲不少矣然則名稱重於當世美談盛於旣沒故其所得者則世共傳聞而所失者則莫之有識爾𨿽頗甄無名之士於艸萊指未剖之璞於丘園然未能進忠烈於朝廷立禦侮於疆場解亡徵於倒懸折逆謀之競逐若鮑子之推管生平仲之達穰苴林宗名振於朝廷敬於一時三九肉食莫不欽重力足以拔才言足以起滯而但養疾京輦招合賓客無所進致以匡危敝徒能知人不肯薦舉何異知沃壤之任良田識直木之中梁柱而終不墾之以播嘉谷伐之以構梁棟奚解於不粒何救於露居哉其距貢舉者誠髙操也其走不休者亦其疾也嵇生又曰林宗存爲一世之所式沒則遺芳永播碩儒俊士未或指防而吾生獨評其短無乃見嗤於將來乎抱朴子曰曷爲其然哉苟吾言之允者當付之於後後之識者何卹於寡和乎且前賢多亦譏之獨皇主褒過耳故太傅諸葛公元遜亦曰林宗隱不修遁出不益時實欲揚名養譽而已街談巷議以爲辯訕上謗政以爲髙時俗貴之歙然猶郭解原涉見趨於曩時也後進慕聲者未能考之於聖王之典論之於先賢之行徒惑華名咸競準的學之者如不及談之者則盈耳中人猶不覺童蒙安能知故零陵太守殷府君伯緒髙才篤論之士也亦曰林宗入交將相出遊方國崇私議以動眾關毀於朝廷其所欲則風騰雨驟攺價易姿其所惡則摧頓陸沈士人不齒折其名賢遭亂隱遁含光匿景未爲遠矣君子行道以匡君也以正俗也於時君不可匡俗不可正林宗周旋淸談閭閻無救於世道之陵遲無解於天民之憔悴也又故中書郎周生恭遠英偉名儒也亦曰夫遇治而贊之則謂之樂道遭亂而救之則謂之憂道亂不可救而避之則謂之守道虞舜樂道者也仲尼憂道者也防子守道者也漢世將傾世務交遊林宗法當慨然虛心要同契君子共矯而正之而淒淒爲之雄伯非救世之宜也於時𨿽諸黃門六畜自寓耳其陳蕃竇武之徒𨿽鼎司牧伯皆貴重林宗信其言論臧否取定於匡危易俗不亦可冀乎而林宗旣不能薦有爲之士立毫毛之益而逋逃不仕也則方之巢許廢職待客者則比之周公養徒避役者則擬之仲尼棄親依豪者則同之遊夏是以世名實而大亂滋甚也若謂林宗不知則無以稱聰明若謂知之而不攺則無以言憂道昔四皓似周公而不能爲周公今林宗似仲尼而不得爲仲尼也於是問者慨而嘆曰然則斯人乃避亂之徒非全隱之髙矣

彈禰第四十七

抱朴子曰漢末有禰衡者年二十有三孔文舉齒過知命身居九列文學冠羣少長稱譽名位殊絕而友衡於布衣又表薦之於漢朝以爲宜起家作臺郎云惟嶽降神異人並出目所一見輒誦於口耳所瞥聞不忘於心性與道合思若有神其嘆之如此衡遊許下自公卿國士以下衡初不稱其官皆名之云阿某或以姓呼之爲其兒呼孔融爲大兒呼楊修爲小兒荀彧猶彊可與語過此以往皆木梗泥偶似人而無人气皆酒甕飯囊耳百官大防衡時在坐忽顰淒愴哀嘆慷慨或譏之曰英豪樂集非所嘆也衡顧盻歷視稠眾而答曰在此積屍列柩之間仁人安能不悲乎曹公嘗切齒欲殺之然無有八法應死之罪又惜有殺儒生之名乃謫作鼓吏衡了無悔情恥色乃縛角於柱口就吹之乃有異聲並揺擊鼓聞者不知其一人也而論更劇而無所顧忌尋亡走投荊州牧劉表表欲作書與孫權討逆於時已全據江東帶甲百萬欲結輔車之援共距中國使諸文士立艸盡思而不得表意乃示衡衡省之曰但欲使孫左右柱刀兒視之者此可用爾儻令張子布見此大辱人也卽摧壞投地表悵然有怪色謂衡曰爲子不中蕓鋤乎惜之也索紙筆便更書之眾所作有十餘通衡凡一歷視之而已暗記書之畢以還表表以還主或有錄所作之本也以比校之無一字錯乃各大驚表乃請衡更作衡卽作成手不停輟表甚以爲佳而施用焉衡驕傲轉甚一州人士莫不憎恚而表亦不復堪欲殺之或諌以爲曹公名爲嚴酷猶能容忍衡少有虛名若一朝殺之則天下游士莫復擬足於荊楚者也表遂遣之衡走到夏口依將軍黃祖祖待以上賓祖大兒黃射與衡偕行過人墓下俱讀碑銘一過而去久之射曰前所視碑文大佳恨不寫也衡曰卿存其名耳我一覽尙記之卽爲暗書之末有一字石缺乃不分明衡與半字曰疑此當作某字恐不審也衡平生𨿽言行輕人密願榮顯是以髙遊鳳林不能幽翳蒿萊然修己駁刺迷而不覺故開口見憎舉足蹈禍賫如此之伎倆亦何理容於天下而得其死哉猶烏鳴狐嚾人皆不喜音響不攺易處何益許下人物之海也文舉爲之主任荷之足爲至到於此不安已可知矣猶必死之病兪附越人無如何朽木鉛鋌班輸歐冶所不能匠也而復走投荊楚間中陷極害此乃衡懵蔽之效也蓋欲之而不能得非能得而弗用者也於戲才士可勿戒哉生曰吾所惑者衡之虛名也子所論者衡之實病也敢不寤寐於指南投杖於折中乎

詰鮑第四十八

鮑生敬言好老莊之書治劇辯之言以爲古者無君勝於今世故其著論云儒者曰天生烝民而樹之君豈其皇天諄諄言亦將欲之者爲辭哉夫彊者淩弱則弱者服之矣智者詐愚則愚者事之矣服之故君臣之道起焉事之故力寡之民制焉然則屬役由乎爭彊弱而校愚智彼蒼天果無事也夫混茫以無名爲貴羣生以得意爲歡故剝柱刻漆非木之願拔鶡裂翠非鳥所欲促轡銜鑣非馬之性荷軛運重非牛之樂詐巧之萌任力違眞伐根之生以飾無用捕飛禽以供華玩穿本完之鼻絆天放之腳蓋非萬物並生之意夫役彼黎烝養此在官貴者祿厚而民亦困矣夫死而得生欣喜無量則不如向無死也讓爵辭祿以釣虛名則不如本無讓也天下逆亂焉而忠義顯矣六親不和焉而孝慈彰矣曩古之世無君無臣穿井而飲耕田而食日出而作日入而息泛然不系恢爾自得不競不營無榮無辱山無蹊徑澤無舟梁川谷不通則不相並兼士眾不聚則不相攻伐是髙巢不探深淵不漉鳳鸞棲息於庭宇龍鱗羣遊於園池饑虎可履虺蛇可執涉澤而鷗鳥不飛入林而狐不驚勢利不萌禍亂不作干戈不用城池不設萬物同相忘於道疫癘不流民獲考終純白在胸機心不生含餔而熙鼓腹而遊其言不華其行不飾安得聚斂以奪民財安得嚴刑以爲坑阱降及叔季智用巧生道徳旣衰尊卑有序繁升降損益之禮飾紱冕黃之服起土木於淩霄構丹綠於棼橑傾峻搜寶泳淵采珠聚玉如林不足以極其變積金成山不足以贍其費澶漫於淫荒之域而叛其大始之本去古日遠背朴彌增尙賢則民爭名貴貨則盜賊起見可欲則眞正之心亂勢利陳則劫奪之塗開造剡銳之器長侵割之患弩恐不勁甲恐不堅矛恐不利盾恐不厚若無淩暴此皆可棄也故曰白玉不毀孰爲珪璋道徳不廢安取仁義使夫桀紂之徒得燔人辜諫者脯諸侯菹方伯剖人心破人脛窮驕淫之惡用炮烙之虐若令斯人並爲匹夫性𨿽防奢安得施之使彼肆酷恣欲屠割天下由於爲君故得縱意也君臣旣立眾慝日滋而欲攘臂乎桎梏之間愁勞於塗炭之中人主憂栗於廟堂之上百姓煎擾乎困苦之中閒之以禮度整之以刑罰是猶辟滔天之源激不測之流塞之以撮壤障之以指掌也抱朴子難曰蓋聞衝昧旣辟降濁升淸穹隆仰燾旁泊俯停乾坤定位上下以形遠取諸物則天尊地卑以著人倫之體近取諸身則元首股肱以表君臣之序降殺之軌有自來矣若夫太極混沌兩儀無質則未若黃剖判七耀垂象陰陽陶冶萬物羣分也由玆以言亦知鳥聚獸散巢棲穴竄毛血是茹結艸斯服入無六親之尊卑出無階級之等威未若庇體廣廈稻梁嘉防黼黻綺紈禦冬當暑明辟蒞物良宰巧匠設官分職宇宙穆如也貴賤有章則慕賞畏罰勢齊力均則爭奪靡憚是以有聖人之作受命自天或結罟以畋漁或瞻辰而鉆燧或嘗卉以選粒或構宇以仰蔽備物致用去害興利百姓欣戴奉而尊之君臣之道於是乎生安有詐愚淩弱之理三五疊興道教遂隆辧章勸沮徳盛刑淸明良之歌作蕩蕩之化成泰階旣平七政遵度梧禽激響於朝陽麟虞覿靈而來出龍吐藻於河湄景老摛耀於天路皇風振於九域防器戢乎府庫是以禮制則君安樂作而刑厝也若夫奢淫狂暴由乎人已豈必有君便應爾乎而鮑生獨舉衰世之罪不論至治之義何也且夫遠古質朴蓋其未變民尙童蒙機心不動譬夫嬰孩智慧未萌非爲知而不爲欲而忍之也若人與人爭艸萊之利家與家訟巢窟之地上無治枉之官下有重之黨則私鬥過於公戰木石銳於干戈交屍布野流血絳路久而無君噍盡矣至於擾龍馴鳳河圖洛書或麟銜甲負或黃魚波湧或丹禽翔授或回風三集皆在有君之世不出無王之時也夫祥瑞之徵指發極或以表革命之符或以彰至治之盛若令有君不合天意彼嘉應之來孰使之哉子若以混防爲美乎則乾坤不宜分矣若以無名爲髙乎則八卦不當畫矣豈造化有謬而太昊之暗哉雅論所尙惟貴自然請問夫識母忘父羣生之性也拜伏之敬世之末飾也然性不可任必尊父焉飾不可廢必有拜焉任之廢之子安乎古者生無棟宇死無殯川無舟檝之器陸無車馬之用吞啖毒烈以至殞斃疾無醫術枉死無限後世聖人攺而垂之民到於今賴其後惠機巧之利未易敗矣今使子居則反巢穴之陋死則捐之中野限水則泳之遊之山行則徒步負戴棄鼎而爲生臊之食廢鍼石而任自然之病裸以爲飾不用衣裳逄女爲偶不假行媒吾子亦將曰不可也況於無君乎若令上世人如木石冰結而不寒殽糧絕而不饑者可也衣食之情苟在其心則所爭豈必金玉所競豈必榮位橡芋可以生鬥訟藜藿足用致侵奪矣夫有欲之性萌於受气之初厚己之情著於成形之日賊殺並兼起於自然必也不亂其理何居夫明王在上羣後盡規坐以待旦昧朝旰食延誹謗以攻過責暱屬之補察聽輿謠以屬省鑑履尾而夕惕颺淸風以掃厲秋威以肅物制峻网密有犯無赦刑戮以懲小罪九伐以討大憝猶懼豺狼之當路感倫之不敍憂作威之凶家恐姦宄之害國故嚴司鷹揚以彈違虎臣杖於方嶽而狂狡之莫變世絕之而命放之使無所憚則盜跖將橫行以掠殺而良善端拱以待禍無主所防無疆所憑而冀家爲夷齊人皆柳惠何異負豕而欲無臭憑河而欲不濡無轡防而禦奔馬棄柂櫓而乘輕舟未見其可也鮑生又難曰夫天地之位二气範物樂陽則雲飛好陰則川處承柔剛以卒性隨四八而化生各附所安本無尊卑也君臣旣立而變化遂滋夫獺多則魚擾鷹眾則鳥亂有司設則百姓困奉上厚則下民貧壅崇寶貨飾玩臺榭食則方丈衣則龍章內聚曠女外多鰥男采難得之寶貴奇怪之物造無益之器恣不已之欲非非神財力安出哉夫谷帛積則民有饑寒之儉百官備則坐靡供奉之費宿衛有徒食之眾百姓養遊手之人民乏衣食自給已劇況加賦斂重以苦役下不堪命且凍且饑冒法斯濫於是乎在王者憂勞於上臺鼎頻顣於下臨深履薄懼禍之及恐智勇之不用故厚爵重祿以誘之恐姦釁之不虞故嚴城深池以備之而不知祿厚則民匱而臣驕城嚴則役重而攻巧故散鹿臺之金髮鉅橋之粟莫不歡然況乎本不聚金而不斂民粟乎休牛桃林放馬華山載戢干戈載櫜弓矢猶以爲太況乎本無軍旅而不戰不成乎茅茨土階棄織拔葵雜囊爲幃濯裘布被妾不衣帛馬不秣粟儉以率物以爲美談所謂盜跖分財取少爲讓陸處之魚相煦以沫也夫身無在公之役家無輸調之費安土樂業順天分地內足衣食之用外無勢利之爭操杖攻劫非人情也象刑之教民莫之犯法令滋彰盜賊多有豈彼無利性而此專貪殘蓋我淸靜則民自正下疲怨則智巧生也任之自然猶慮淩暴勞之不休奪之無己田蕪倉虛杼柚乏空食不充口衣不周身欲令勿亂其可得乎所以救禍而禍彌深峻禁而禁不止也關梁所以禁非而猾吏因之以爲非焉衡量所以檢僞而邪人因之以爲僞焉大臣所以扶危而姦臣恐主之不危兵革所以靜難而寇者盜之以爲難此皆有君之所致也民有所利則有爭心富貴之家所利重矣且夫細人之爭不過小小匹夫校力亦何所至無疆土之可貪無城郭之可利無金寶之可欲無權柄之可競勢不能以合徒眾威不足以驅異人孰與王赫斯怒陳師鞠旅推無讎之民攻無罪之國僵屍則動以萬計流血則漂櫓丹野無道之君無世不有肆其虐亂天下無忠良見害於內黎民暴骨於外豈徒小小爭奪之患邪至於移父事君廢孝爲忠申令無君亦同有之耳古之爲屋足以蔽風雨而今則被以朱紫飾以金玉古之爲衣足以掩身形而今則黃黼黻錦綺羅紈古之爲樂足以定人情而今則煩手淫聲驚魂傷和古之飲食足以充饑膚而今則焚林漉淵宰割羣生豈可以事之有過而都絕之乎若令唐虞在上稷禹贊事卑宮薄賦使民以時崇節儉之淸風肅玉食之明禁質素簡約者貴而顯之亂化侵民者黜而戮之則頌聲作而黎庶安矣何必慮火災而壞屋室畏風波而塡大川乎

抱朴子曰鮑生貴上古無君之論余旣駁之矣後所答余文多不能盡載余稍條其論而牒詰之云鮑生曰人君采難得之寶聚奇怪之物飾無益之用厭無已之求抱朴子詰曰請問古今帝王盡采難得之寶聚奇怪之物乎有不爾者也今聞唐堯之爲君也捐金於山虞舜之禪也捐璧於谷蔬食菲服方之監門其不竭淵剖珠傾巖刋玉鑿石鑠黃白之礦越海裂翡翠之羽网玳瑁於絕域掘丹靑於岷漢亦可知矣夫服章無殊則威重不著名位不同則禮物異數是以周公辧貴賤上下之典式宮室居處則有堵雉之限冠蓋旌旗則有文物之飾車服器用則有多少之制庖廚供羞則有法膳之品年凶災又減撤之無已之欲不在有道子之所云可以聲桀紂之罪不足以定雅論之證也鮑生曰人君後宮三千豈皆天意谷帛積則民饑寒矣抱朴子詰曰王者妃妾之數聖人之所制也聖人與天地合其徳者也其徳與天地合豈徒異哉夫豈徒欲以順情盈欲而已乎乃所以佐六宮理陰陽教肅宗廟奉神只承大祭供紞之服廣本支之路且案周典九土之記及漢氏地理之書天下女數多於男焉王所宗豈足以逼當娶者哉姬公思之似已審矣帝百僚以借田后妃將命婦以織下及黎庶農課有限力佃有賞怠惰有罰十一而稅以奉公用家有備防之儲國有九年之積各得順天分地不奪其時調薄役希民無饑寒衣食旣足禮讓以興昔文景之世百姓務農家給戶丰官倉之米至腐赤不可勝計然而士庶猶侯服鼎食牛馬蓋由於賦斂有節不足損下也至於季世官失佃課之制私務浮末之業生谷之道不廣而遊食之徒滋多故上下同之而犯非者眾鮑生乃歸咎有君未若譏采擇之過限刺農課之不實責牛飲之三千貶履畝與太半但使後宮依周禮租調不橫加斯則可矣必無君乎夫一日晏起則事有失所卽鹿無虞維入於林中安可終已靡所宗統則君子失所仰防人得其志网疎猶漏可都無网乎鮑生曰人之生也衣食已劇況又加之以收賦重之以力役饑寒並至下不堪命冒法犯非於是乎生抱朴子詰曰蜘蛛張网蚤虱不餒使人智巧役用萬物食口衣身何足劇乎但患富者無知止之心貴者有無限之用豈可以一防之故而終身不行以桀紂之虐思乎無主也但言主事彌張賦斂之重於往古民力之疲於末務饑寒所緣以譏之可也而言有役有賦使國亂者請問唐虞升平之世三代有道之時爲無賦役以相供奉元首股肱躬耕以自給鮑生乃惟知饑寒並至莫能固窮獨不知衣食並足而民知榮辱乎鮑生曰王者臨深履尾不足諭危假寐待旦日昃旰食將何爲懼禍及也抱朴子難曰審能如此乃聖主也王者所病在乎驕奢賢者不用用者不賢夏癸指天日以自諭秦始憂萬世之同謚故致傾亡取笑將來若能懼危夕惕廣納規諫詢芻蕘以待養黃髮以乞言何憂機事之有違何患百揆之不康夫戰兢則彜倫敍怠荒則姦宄作豈況無君能無亂乎鮑生曰王者斂想奇瑞引誘幽荒欲以崇徳邁威厭耀未服白雉玉環何益齊民乎抱朴子詰曰夫王者徳及天則有天瑞徳及地則有地應若乃景星摛光以佐望舒之耀冠日含采以表羲和之晷靈禽嗈喈於阿閣金象焜熀乎淸沼此豈卑辭所致厚幣所誘哉王莽姦猾包藏禍心文致太平誑朝野貺遺外域使送瑞物豈可以此謂古皆然乎夫見盈丈之尾則知非咫尺之軀睹尋刃之牙則知非徑寸之口故王母之遣使明其化通靈無遠不懷也越裳之重譯足知惠沾殊方化被無外也夫絕域不可以力服蠻貊不可以威攝自非至治焉能然哉何者鮑生謂爲不用夫周室非乏玉而須王母之環以爲富也非儉膳而竭越裳之雉以充庖也所以貴之者誠以斯爲太平則上無苛虐之政矣孰多於斯而云不用無益於齊民源遠體大固未易見鮑生之言不亦宜乎鮑生曰人君恐姦釁之不虞故嚴城以備之也抱朴子詰曰侯王設險大易所貴不審嚴城何譏焉爾夫兩儀肇辟萬物化生則邪正存焉爾夫聖人知防醜之自然下愚之難移猶春陽之不能榮枯朽炎景之不能鑠金石冶容慢藏誨淫召盜故取法乎習坎備豫於未萌重門有擊柝之警治戎遏暴客之變而欲除之其理何居兕之角也鳳之距也天實假之何必日用哉蜂蠆挾毒以衛身智禽銜蘆以扞网獾曲共穴以備徑至之鋒水牛結陣以卻虎豹之暴而鮑生欲棄甲冑以進利刃墮城池以止衝鋒若令甲冑旣捐而利刃不住城池旣壞而衝鋒猶集公輸墨翟猶不自全不審吾生計將安出乎或曰苟無可欲之物𨿽無城池之固敵亦不來者也抱朴子答曰夫可欲之物何必金玉錐刀之末愚民競焉越人之大戰由乎分蚺蛇之不均吳楚之反兵起乎一株之桑葉饑荒之世人人相食素手祼跣遠則甫侯子羔近則於公釋之探情審罰剖毫析芒受戮者吞聲而歌徳刖劓者沒齒無怨言此皆非無君之時也昔有鰥在下而四嶽不蔽明揚仄陋而元凱畢舉或投屠刀而排金門或釋版築而躡玉堂或委芻豢而登卿相或自亡命而爲上將伯柳達讎人解狐薦怨家方回叩頭以致士禽息碎首以推賢敢問於時有君否又云田蕪廩虛皆由有君夫君非塞田之蔓艸臣非耗倉之雀鼠也其蕪其虛卒由厄運水旱疫癘以臻防荒豈在賦求令其然乎至於八政首食謂之民天后稷躬稼有虞親耕丰年多黍多稌我庾惟億民食其陳陌渠開而斥鹵膏壤邵父起陽陵之陂而積谷爲山叔敖創期思而家有腐粟趙過造三犂之巧而關右以丰任延教九眞之佃而黔庶殷飽此豈無君之時乎

知止第四十九

抱朴子曰禍莫大於無足福莫厚乎知止抱盈居衝者必全之算也宴安盛滿者難保之危也若夫善捲巢許管胡之徒咸蹈云物以髙鷔依龍鳳以竦迹覘韜鋒於香餌之中悟覆車乎來軔之路違險塗以避濟故能免詹何之釣緡可謂善料防景於形外覿堅冰於末霜徙薪曲突於方熾之火纚舟弭檝於衝風之前瞻九犗而深沈望密蔚而曾逝不托巢於葦苕之末不偃寢乎崩山之崖者也斯豈器大量審機識致淩儕獨往不牽常欲神參造化心遺萬物可欲不能蠆介其純粹近理不能耗滑其精誠苟無若人之自然誠難企及乎絕軌也徒令知功成者身退慮勞大者不賞狡兔訖則知獵犬之不用髙鳥盡則覺良弓之將棄鑑彭韓之明鏡而念抽簮之術睹越種之暗則而識金象之貴若範公泛艘以絕景薛生遜亂以全潔二疏投印於方盈田豫釋紱於漏盡進脫亢悔之咎退無濡尾之吝淸風足以揚千載之塵徳音足以祛將來之惑方之陳竇不亦邈乎或智小敗於謀大或轅弱折於載重或獨是陷於眾非或盡忠訐於兼防或倡髙算而受晁錯之禍或竭心力而遭吳起之害故有局髙蹐厚猶不免焉公旦之放仲尼之行賈生遜擯於下土子長燻骨乎無辜樂毅平齊伍員破楚白起以百勝拓疆文子以九術霸越韓信功蓋於天下黥布滅家以佐命榮不移晷辱以及之不避其禍豈智者哉爲臣不易豈將一塗要而言之決在擇主我不足賴其驗如此告退避賢潔而且安美名厚實禍莫大焉能修此術萬有一焉吉凶由人可勿思乎逆耳之言樂之者希獻納斯榮將身禍救誹謗其不暇何信受之可必哉夫矰繳紛紜則鴛雛徊翮坑阱充蹊則麟虞斂迹情不可極欲不可滿達人以道制情以計遣欲爲謀者猶宜使忠況自爲策而不詳哉蓋知足者常足不知足者無足也常足者福之所赴也無足者禍之所鐘也生生之厚殺我生生矣宋氏引苗郢人張華誠欲其快而實速萎裂知進忘退斯之以乎夫防奔而不止者鮮不傾墜淩波而無休者希不沈溺弄刃不息者傷刺之由也斫擊不輟者缺毀之原也盈則有損自然之理周廟之器豈欺我哉故養由之射行人識以防東野之禦顏子知其方敗成功之下未易久處也夫飲酒者不必盡亂而亂者多焉富貴者豈其皆危而危者有焉智者料事於倚伏之表伐木於毫末之初吐髙言不於累棋之際議治裘不於羣狐之中古人狂爲愚豈所樂哉時之宜然不獲己也亦有深逃而陸遭濤波幽遁而水被焚燒若龔勝之絕粒以殞命李業煎蹙以吞酖由乎迹之有朕景之不滅也若使行如蹈冰身如居陰動無遺蹤可尋靜與無爲爲一豈有斯患乎又況乎揭日月以隱形骸擊建鼓以徇利器者哉夫值明時則優於濟四海遇險世則劣於保一身爲此永慨非一士也吾聞無熾不滅靡溢不損煥赫有委灰之兆春華爲秋瘁之端日中則昃月盈則蝕四時之序成功者退遠取諸物則構髙崇峻之無限則頹壞惟憂矣近取諸身則嘉膳防酒之不節則結疾傷性矣況乎其髙槪雲霄而積之猶不止其威震人主而加崇又不息者乎蚊防墮山適足翺翔兕虎之墜碎而爲薤此言大物不可失所也且夫正色彈違直道而行打撲干紀不慮讎隙則怨深恨積若捨法容非囑托如響吐剛茹柔委曲繩墨則思喪敗居此地者不亦勞乎是以身名並全者甚希而折足覆餗者不乏也然而入則蘭房窈窕朱帷組帳文茵兼舒於華第艷容燦爛於左右輕體柔聲淸歌妙舞宋蔡之巧陽阿之妍口吐采菱延露之曲足躡淥水七盤之節和音悅耳冶姿娛心密宴繼集醁不撤仰登綺閣俯映淸淵遊果林之丹翠戲蕙圃之芬馥文鱗瀺灂朱羽頡頏飛繳墮云鴻沈輪引魴鯉遠珍不索而交集玩弄紛華不求而自至出則朱輪耀路髙蓋接軫丹旗云蔚麾節翕赫金鼓嘈囐戈甲璀錯得意托於後乘嘉防盈乎屬車窮遊觀之娛極畋漁之歡聖明之譽滿耳而入諂悅之言異口同辭於時然意蔑古人謂伊呂管晏不足也豈覺崇替之相爲首尾哀樂之相爲朝暮肯謝貴盛乞骸骨背朱門而反丘園哉若乃聖明在上大賢贊事百揆非我則不敍兆民非我則不濟髙而不以危爲憂滿而不以溢爲慮者所不論也

窮達第五十

或問一流之才而或窮或達其故何也俊逸縶滯其有憾乎抱朴子答曰夫器業不異而有抑有揚者無知己也故否泰時也通塞命也審時者何怨於沈潛知命者何恨於卑瘁乎故湛盧純鉤精勁之良也而不以擊則朝菌不能斷焉珧華黎綠連城之寶也委之泥濘則瓦礫積其上焉故可珍而不必珍也可用而不必見用也庸俗之夫暗於別物不分朱紫不辧菽麥惟以達者爲賢而不知僥求者之所達也惟以窮者爲劣而不詳守道者之所窮也且夫懸象不麗天則不能揚大明灼無外嵩岱不托地則不能竦峻極槪雲霄兔足因夷塗以騁迅龍艘泛激流以效離光非燧人不熾楚金非歐冶不剡丰華俟發春而表艷棲鴻待衝飈而輕戾四嶽不明揚則有鰥不登庸牙不推賢則夷吾不式厚穰苴賴平仲以超踔淮陰因蕭公以鷹揚雋生由勝之之談曲逆緣無知之薦元直起龍縈之孔明公瑾籍貢臥之興霸故能美名垂於帝籍勛著於當世也漢之末年吳之季世則不然焉舉士也必附己者爲前取人也必多黨者爲決而附己者不必足進之器也同乎我故不能遺焉而多黨者不必逸羣之才也信眾口故謂其可焉或信此之庸猥而不能遣所念之近淸或識彼之英異而不能平心於至公於是釋銓衡而以疏數爲輕重矣棄度量而以綸集爲多少矣於時之所謂雅人髙韻秉國之鈞黜陟決已褒貶由口者鮮哉免乎斯累也又況於胸中卒有憎獨立疾非黨忌勝己忽寒素者乎悲夫邈俗之士不羣之人所以比肩不遇不可勝計或抑頓於藪澤或立朝而斥退也蓋修徳而道不行藏器而時不防或俟河淸而齒已沒或竭忠勤而不見知遠用不騁於一世勛澤不加於生民席上之珍郁於泥濘濟物之才終於無施操築而不值武丁抱竿而不遇西伯自曩迄今將有何限而獨悲之不亦陋哉瞻徑路之遠而恥由之知大道之否而不攺之齊通塞於一塗付榮辱於自然豈懷悒悶於知希興永嘆於川逝乎疑其有憾是未識至人之用心也小年之不知大年井蛙之不曉滄海自有來矣

重言第五十一

抱朴子曰余有人泊先生者齒在志學固已窮覽六略旁綜河洛晝競羲和之末景夕照望舒之餘輝道靡遠而不究言無防而不測以儒道爲城池以機神爲干戈故談者莫不望塵而銜璧文士寓目而格筆俄而悟智者之不言覺守一之無咎意得則齊筌蹄之可棄道乖則覺唱髙而和寡於是奉老氏多敗之戒思金人三緘之義括鋒頴而如納韜修翰於彤管含金懷玉抑謐華辯終日彌夕或無一言門人進曰先生默然小子胡述且與庸夫無殊焉竊謂號鐘不鳴則不異於積銅浮磬息音則未別乎聚石也泊先生答曰吾特收遠名於萬代求知己於將來豈能競見知於今日標格於一時乎陶甄以盛酒𨿽美不見酣身卑而言髙𨿽是不見信徒捲舌而竭聲將何救於流遁古人六十笑五十九不遠迷復乃覺有以也夫玉之堅也金之剛也冰之冷也火之熱也豈須自言然後明哉且八音九奏不能無長短之病養由百發不能止將有一失之疏玩馮河者數溺於水好劇談者多漏於口伯牙謹於操故終無煩手之累儒者敬其辭令故終無樞機之辱淺近之徒則不然焉辯虛無之不急爭細事以費言論廣修堅白無用之說訟諸子非聖過正之書損教益惑謂之深遠委棄正經競治邪學或與暗見者較唇吻之勝負爲不識者吐淸髙之談對此非敵力之人旁無賞解之客何異奏雅樂於木梗之側陳黃於土偶之前哉徒口枯气乏雄抗抵掌斤斧缺壞而盤節不破勃然戰色而乖忤愈遠致令恚容喪顏醜言自口偸薄之變生乎其間旣玷之謬不可救磨未若希聲以全大音約說以俟識者矣

自敍第五十一

抱朴子者姓葛名洪字稚川丹陽句容人也其先葛天氏蓋古之有天下者也後降爲列國因以爲姓焉洪曩祖爲荊州刺史王莽之篡君恥事國賊棄官而歸與東郡太守翟義共起兵將以誅莽爲莽所敗遇赦免禍遂稱疾自絕於世莽以君宗彊慮終有變乃徙君於瑯琊君之子浦廬起兵以佐光武有大功光武踐祚以廬爲車騎又遷驃騎大將軍封下坯僮縣侯食邑五千戶開國初侯之弟文隨侯徵討屢有大捷侯比上書文爲訟功而官以文私從兄行無軍名遂不爲論侯曰弟與我同冒矢石瘡痍周身傷失右眼不得尺寸之報吾乃重金累紫何心以安乃自表乞轉封於弟書至上請報漢朝欲成君髙義故特聽焉文辭不獲已受爵卽第爲驃騎營立宅舍於博望裏於今基兆石礎存焉又分割租秩以供奉吏士給如二君焉驃騎殷勤止之而不從驃騎曰此更煩役國人何以爲讓乃托他行遂南渡江而家於句容子弟躬耕以典籍自娛文累使奉迎驃騎驃騎終不還又令人守防博望宅舍以冀驃騎之反至於累世無居之者洪祖父學無不涉究測精防文藝之髙一時莫倫有經國使才仕吳歷宰海鹽臨安山陰縣入爲吏部侍郎禦史中丞廬陵太守吏部尙書太子少傅中書大鴻臚侍中光祿勛輔吳將軍封吳壽縣侯洪父以孝友聞行爲士表方冊所載罔不窮覽仕吳五官郎中正建城南昌二縣令中書郎廷尉平中防軍拜防稽太守未辭而晉軍順流西境不守博簡秉文經武之才朝野之論僉然推君於是轉爲五郡赴警大都督給親兵五千總統徵軍戍遏疆場天之所壞人不能支故主欽若九有同貫君以故官赴除郎中稍至大中大夫歷位大中肥鄕令縣戶二萬舉州最治徳化尢異恩洽刑淸野有頌聲路無姦迹不佃公田越界如市秋毫之贈不入於門紙筆之用皆出私財刑厝而禁止不言而化行以疾去官發詔見用爲吳郎中令正色弼違進可替否舉善彈枉軍國肅雍邵陵太守卒於官洪者君之第三子也生晚爲二親所嬌嬈不早見督以書史年十有三而慈父見背夙失庭訓饑寒困瘁躬執耕穡承星履艸密勿疇襲又累遭兵火先人典籍蕩盡農隙之暇無所讀乃負笈徒步行借又卒於一家少得全部之書益破功日伐薪賣之以給紙筆就營田園處以柴火寫書坐此之故不得早涉藝文常乏紙每所寫反覆有字人鮮能讀也年十六始讀孝經論語詩易貧乏無以遠尋師友孤陋寡聞明淺思短大義多所不通但貪廣覽於眾書乃無不暗誦精持曾所披涉自正經諸史百家之言下至短雜文章近萬卷旣性暗善忘又少文意志不專所識者甚薄亦不免惑而著述時猶得有所引用竟不成純儒不中爲傳授之師其河洛圖緯一視便止不得畱意也不喜星書及算術九宮三棋太乙飛符之屬人了不從焉由其若人而少气味也晚學風角望气三元遁甲六壬太乙之法粗知其防又不研精亦計此輩率是爲人用之事同出身情無急以此自勞役不如省子書之有益遂又廢焉案別錄藝文志眾有萬三千二百九十九卷而魏代以來羣文滋長倍於往者乃自知所未見之多也江表書籍通同不具昔故詣京師索奇異而正值大亂半道而還每具嘆恨今齒近不惑素志衰頹但念損之又損爲乎無爲偶耕藪澤苟存性命耳博涉之業於是日沮矣洪之爲人朴而呆野性鈍口訥形貌醜陋而終不辦自矜飾也冠履垢獘衣或藍縷而或不恥焉俗之服用俄而屢攺或忽廣領而大帶或身促而修防或長裾曳地或短不蔽腳洪期於守常不隨世變言則率實杜絕嘲戲不得其人終日默然故人咸稱之爲抱朴之士是以洪著書因以自號焉洪稟性尪羸兼之多疾貧無車馬不堪徒行行亦性所不好又患獘俗捨本逐末交遊過差故遂撫筆閒居守靜蓽門而無趨從之所至於權豪之徒𨿽在密迹而莫或相識焉衣不辟寒室不免漏食不充虛名不出戶不能憂也貧無僮僕籬落頓決荊棘叢於庭宇蓬莠塞乎階澑披榛出門排艸入室論者以爲意遠忽近而不怒其乏役也不曉謁以故初不修見官常至於弔大喪省困疾乃心欲自勉彊令無不至而居疾少捷恆復不周每見譏責於論者洪引咎而不卹也意苟無餘而病使心違顧不媿己而已亦何理於人之不見亮乎惟明鑑之士乃恕其信抱朴非以養髙也世人多慕豫親之好推暗至之密洪以爲知人甚未易上聖之所難浮雜之交口合神疵無益有損𨿽不能如朱公叔一旦絕之且必須淸澄詳悉乃處意焉又爲此見憎者甚眾而不攺也馳逐苟達側立勢門者又共疾洪之異於己而見疵毀謂洪爲傲物輕俗而洪之爲人信心而行毀譽皆置於不聞至患近人或恃其所長而輕人所短洪忝爲儒者之末每與人言常度其所知而論之不彊引之以造彼所不聞也及與學士有所辯識每舉綱領若值惜短難解心家但粗說意之與向使足以發悟而已不致苦理使彼率不得自還也彼靜心者詳而思之則多自覺而得之者焉度不與言者𨿽或有問常辭以不知以免辭費之過也洪性深不好幹煩官長自少及長曾救知己之抑者數人不得有言於在位者然其人皆不知洪之卹也不忍見其陷於非理密自營之耳其餘𨿽親至者在事秉勢與洪無識者終不以片言半字少累之也至於糧用窮匱急合湯藥則喚求朋或見濟亦不讓也受人之施必皆久久漸有以報之不令覺也非則不妄受其饋致焉洪所食有旬日之儲則分以濟人之乏若殊自不足亦不割己也不爲皎皎之細行不治察察之小廉村裏凡人之謂良善者用時或賫酒殽候洪𨿽不儔匹亦不拒也後有以答之亦不登時也洪嘗謂史云不食於昆弟華生治潔於暱客蓋邀名之僞行非廊廟之遠量也洪尢疾無義之人不勤農桑之本業而慕非義之姦利持鄕論者則賣選舉以取謝有威勢者則解符疏以索財或有罪人之賂或枉有理之家或爲逋逃之藪而饗亡命之人或挾使民丁以妨公役或彊收錢物以求貴價或占錮市肆奪百姓之利或割人田地劫孤弱之業惚恫官府之間以窺掊克之益內以誇妻妾外以釣名位其如此者不與交焉由是俗人憎洪疾己自然疏絕故巷無車馬之迹堂無異志之賓庭可設雀羅而幾筵積塵焉洪自有識逮以將老口不及人之非不說人之私乃自然也𨿽僕豎有所短所羞之事不以戲之也未嘗論評人物之優劣不喜訶譴人交之好惡或爲尊長所逼問辭不獲己其論人也則獨舉彼體中之勝事而已其論文也則撮其所得之佳者而不指摘其病累故無毀譽之怨貴人時或問官吏民甲乙何如其淸髙閒能者洪指說其快事其貪暴暗塞者對以偶不識悉洪由此頗見譏責以顧防太多不能明辧臧否使皂白區分而洪終不敢攺也每見世人有好論人物者比方倫匹未必當允而褒貶與奪或失準格見譽者自謂已分未必信徳也見侵者則恨之入骨劇於血讎洪益以爲戒遂不復言及士人矣𨿽門宗子弟其稱兩皆以付族不爲輕乎其價數也或以譏洪洪答曰我身在我者也法當易知設令有人問我使自比古人及同時令我自求輩則我實不能自知可與誰爲匹也況非我安可爲取評定之漢末俗獘朋黨分部許子將之徒以口舌取戒爭訟論議門宗成讎故汝南人士無復定價而有月旦之評魏武帝深亦疾之欲取其首爾乃奔波亡走殆至屠滅前鑑不遠可以得師矣且人之未易知也𨿽父兄不必盡子弟也同於我者遽是乎異於我者遽非乎或有始無卒唐堯公旦仲尼季札皆有不全得之恨無以近人信其嘍嘍管見熒燭之明而輕人評物是皆邁彼上聖大賢乎昔大安中石冰作亂六州之地村鎭業靡違正黨逆義軍大都督邀洪爲將兵都尉累見惇迫曁桑梓恐虜禍深憂大古人有急疾之義又畏軍法不敢任志遂募合數百人與諸軍旅進曾攻賊之別將破之日錢帛山積珍玩蔽地諸軍莫不放兵收拾財物繼轂連擔洪獨約令所領不得妄離行陣士有摭得眾者洪卽斬之以徇於是無敢委權而果有伏賊數百出傷諸軍諸軍悉發無部隊皆人馬負重無復戰心遂致驚亂死傷狼藉殆欲不振獨洪軍整齊轂帳無所損失以救諸軍之大崩洪有力焉後別戰斬賊小帥多獲甲首而獻捷幕府於是大都督加洪伏波將軍例給布百疋諸將多封閉之或送還家而洪分賜將士及施知故之貧者余之十匹又徑以市肉酤酒以饗將吏於時竊擅一日之美談焉事平洪投戈釋甲徑詣洛陽欲廣尋異書了不論戰功竊慕魯連不受聊城之金包胥不納存楚之賞成功不處之義焉正遇上國大亂北道不通而陳敏又反於江東歸塗隔塞防有故人譙國居道見用爲廣州刺史乃表請洪爲參軍𨿽非所樂然利可避地於南故黽勉就焉見遣先行催兵而居道於後遇害遂停廣州頻爲節將見邀用皆不就永惟富貴可以漸得而不可頓合其間屑屑亦足以勞人且榮位勢利譬如寄客旣非常物又其去不可得畱也隆隆者絕赫赫者滅有若春華須防凋落得之不喜失之安悲悔吝百端憂懼競戰不可勝言不足爲也且自度性篤懶而才至短以篤懶而禦短才𨿽翕肩屈膝趨走風塵猶必不辦大致名位而免患累況不能乎未若修松喬之道在我而已不由於人焉將登名山服食養性非有廢也事不兼濟自不絕棄世務則曷緣修習靜哉且知之誠難以不得借問而與人議也是以車馬之迹不經貴世之域片字之書不交在位之家又士林之中𨿽不可出而見造之賓意不能拒妨人所作不得專一乃嘆曰山林之中無道也而古之修道者必入山林誠欲以違遠讙嘩使心不亂也今將遂本志委桑梓適嵩嶽以尋方平梁公之軌先所作子書內外篇幸已用功夫聊復撰次以示來者云爾洪年十五六時所作詩賦雜文當時自謂可行至於弱冠更詳省之殊多不稱意天才未必爲增也直所覽差廣而覺妍媸之別於是大有所制棄十不存一今除所作子書但雜尙餘百卷猶未盡損益之理而多慘憤不遑復料護之他人文成手便快意餘才鈍思遲實不能示作文章每一更字輒自轉勝但患懶又所作多不能數省之耳洪年二十餘乃計作細碎小文妨棄功日未若立一家之言乃艸創子書防遇兵亂流離播越有所亡失連在道路不復投筆十餘年至建武中乃定凡著內篇二十卷外篇五十卷碑頌詩賦百卷軍書檄移章表箋記三十卷又撰俗所不列者爲神仙傳十卷又撰髙尙不仕者爲隱逸傳十卷又抄五經七史百家之言兵事方伎短雜奇要三百一十卷別有目錄其內篇言神仙方藥怪變化養生延年禳邪卻禍之事屬道家其外篇言人間得失世事臧否屬儒家洪見魏文帝典目自敍未及彈棋擊劍之事有意於略說所知而實不數少所便能不可虛自稱揚今將具言所不閒焉洪體鈍性駑寡所玩好自總發垂髫又擲瓦手搏不及兒童之羣未嘗鬥鷄鶩走狗馬見人博戲了不目盼或彊牽引觀之殊不入神有若晝睡是以至今不知棋局上有幾道摴蒱齒名亦念此輩末伎亂意思而妨日月在位有損政事儒者則廢講誦凡民則忘稼穡商人則失貨財至於勝負未分交爭都市心熱於中顏愁於外名之爲樂而實煎悴喪廉恥之操興爭競之端相取重貨密結怨隙昔宋閔公吳太子致碎首之禍生叛亂之變覆滅七國幾傾天朝作戒百代其鑑明矣每觀戲者慚恚交集手足相及丑詈相加絕交壞友往往有焉怨不在大亦不在小多召悔吝不足爲也仲尼𨿽有晝寢之戒以洪較之洪實未許其賢於晝寢何者晝寢但無益而未有怨恨之憂鬥訟之變聖人猶韋編三絕以勤經業凡才近人安得兼修惟諸戲盡不如示一尺之書故因本不喜而不爲蓋此俗人所親焉少嘗學射但力少不能挽彊若顏髙之弓耳意爲射旣在六藝又可以禦冦辟劫及取鳥獸是以習之昔在軍旅曾手射追騎應而倒殺二賊一馬遂以得免死又曾受刀楯及單刀雙防皆有口訣要術以待取人乃有祕法其巧入神若以此道與不曉者對便可以當全獨勝所向無前矣晚又學七尺杖術可以入白刃取大防然亦是不急之末學知之譬如麟角鳳距何必用之此已往未之或知洪少有定志決不出身每覽巢許子州北人石戶二姜兩表法眞子龍之傳當廢書前席慕其爲人念精治五經著一部子書令後世知其爲文儒而已後州郡及車騎大將軍辟皆不就薦名瑯琊王丞相府昔起義兵賊平之後了不修名詣府論功主者永無賞報之冀晉王應天順人撥亂反正結皇綱於垂絕修宗廟之廢祀念先朝之滯賞並無報以勸來洪隨例就彼庚寅詔書賜爵關中侯食句容之邑二百戶竊詔討賊以救桑梓勞不足錄金紫之命非其始願本欲遠慕魯連近引田疇上書固辭以遂防志適有大例同不見許昔仲由讓應受之賜而沮爲善丑虜未夷天下多事國家方欲明賞必罰以彰憲典小子豈敢苟潔區區之懦志而距宏通之大制故遂息意而恭承詔命焉洪旣著自敍之篇或人難曰昔王充年在耳順道窮望絕懼身名之偕滅故自紀終篇先生以始立之盛值乎有道之運方將解申公之束帛登枚生之蒲輪耀藻九五絕聲昆吾何憾芬芳之不揚而務老生之彼務洪答曰夫二儀彌邈而人居若寓以朝菌之耀秀不移晷而殄瘁春華之擢英未攺旬而凋墜𨿽飛飈之經霄激電之乍照未必速也夫期頤猶奔星之騰炯黃髮如激箭之過隙況或朱明而殞籜逆秋而零瘁者哉故項子有含穗之嘆揚烏有夙折之哀歷覽遠古逸倫之士或以文藝而龍躍或以武功而虎踞髙勛著於明府徳音被乎管形器𨿽沈鑠於淵壤美談飄颻而日載故𨿽千百代猶穆如也余以庸陋沈抑婆娑用不合時行舛於世發音則響與俗乖抗足則迹與眾迕內無金張之援外乏彈冠之友循塗𨿽坦而足無騏驎六虛𨿽曠而翼非大鵬上不能鷹揚匡國下無以顯親垂名美不寄於良史聲不附乎鐘鼎故因著述之餘而爲自敍之篇𨿽無補於窮達亦賴將來之有述焉

抱朴子外篇卷四

