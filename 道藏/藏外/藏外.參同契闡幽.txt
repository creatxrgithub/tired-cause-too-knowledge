參同契闡幽淸朱元育

參同契闡幽

宋紫陽眞人張伯端著

淸云陽道人朱元育闡幽

參同契闡幽序

大道本無言說﹐本無名相。混混沌沌﹐莫知其端。然非假言說名相以表之﹐則道終不顯。昔者﹐羲皇作易直指乾坤﹐老子著經全提道徳﹐賴此兩聖鑿破混沌面目﹐人人分上底性命根源才知著落處。大道從此開明矣﹗二書同出一源﹐其後不幸而分爲儒玄兩家。宗易者流爲象數之小儒﹐宗玄者流爲延命之方士。而歸根復命之學或幾乎息矣。孰能會而通之﹖其惟參同契乎﹗

此書出自漢代﹐伯陽魏祖假卦爻法象以顯性命根源。性乃萬劫不壞之元神﹐命則虛無祖炁元始至精也。拈一卽兩﹐舉兩卽三﹐會三卽一。故言神而精气在。精气非粗﹐言精气而神在﹐神非精也。言性而命存﹐命非滯於有。言命而性存﹐性非淪於無也。只此兩字眞詮﹐可分可合﹐可放可收。在羲易則以乾坤爲眾卦之父母﹐在老子則以道徳爲萬象之總持。後來諸子百家橫說豎說總不出這兩字範圍。順而達之則曰天命之謂性﹐逆而還之則曰窮理盡性以至於命。堂堂大道﹐三教合轍﹐千聖同歸。外此悉屬旁蹊曲徑矣。

夫此逆還之法﹐本自無多。作者慈悲﹐豈不欲當頭直指﹖但恐知音者希﹐未堪明破。不得不從無言說中瓊森言說。從無名象中彊立名象。慘淡經營﹐祕母言子。遂以兩字眞詮疊成七卷。於是分禦政癢性伏食爲三門﹐又分藥物鑪鼎火候爲三家。一門中各具三門﹐一家中各具三家。三而參之﹐九轉之功於是乎畢。此其所以爲參同契也。惟參也乃見性命之各正。惟同也乃見性命之不二。惟契也乃見窮理盡性至命之要歸。七卷中﹐猶分猶合猶放猶收﹐大約前主分後主合﹐前主放後主收。錯綜變化﹐自然成文﹐此參同契之所以未易知未易言也。

元育髫【tiá◎古代小孩頭上紮起來的下垂頭髮﹕垂～。～年﹝指幼年﹞。～齡。～齔﹝指童年﹞。】年慕道﹐最初拜北宗張碧虛師指示玄關﹐便於此書得个入門而尙未窺其堂奧。從此足窮五嶽﹐徧參諸方﹐鮮有豁我積疑者。最後入終南深處﹐幸遇靈寶老人點開心易﹐表裏洞然﹐方知一粟可藏世界﹐微塵堪轉法輪是眞實語。然此向上機關詎堪繞舌。猶億告別老人時臨歧叮嚀﹐囑以廣度後人無令斷絕﹐且機緣多在大江以南。旣而束裝南旋入圜辦道﹐賴毗陵諸法侶竭力護持﹐粗了一大事。

丁酉歲挈門下潘子﹤靜觀﹥習靜華陽兼覽道藏。信手抽出參同契一函快讀數過﹐如貧子得寶藏﹐不勝慶快。平生竊念此書源流最遠﹐實爲丹經鼻祖﹐諸眞命脈。魏祖會將此書親授靑州從事徐公﹐徐遂隱名注之﹐今已失傳。後來注者紛紛﹐錯會不少。甚至流入彼家鑪火諸旁門而祖意益晦塞矣。育甚憫之﹐思發其覆﹐遂禁足結冬。日誦正文一兩章﹐與潘子究其大義﹐令筆錄焉。深山靜夜﹐秉燭圍鑪﹐兩人細談堂奧中事。思之不得﹐鬼神來告﹐久而豁然貫徹矣。更八十晨昏﹐艸本乃就。題曰闡幽。謂此書向來埋藏九地而今始升九天之上也﹐此書向來沈淪幽谷而今始浴咸池之光也。

旣脫稿復與潘子攺正數番。剝盡皮膚﹐獨畱眞實。私作枕中鴻寶。歲在丁未﹐許子﹤靜篤﹥啟請流通﹐公諸同志。張子﹤靜鑑﹥實佐焉。於是鴆工募刻﹐同志翕然響應而七卷次第告成。請余作序。因略述其所得於師者以就正有道焉。並願讀是書者勿滯言說勿膠名相﹐只從此中討消息﹐始而範圍造化旣而粉碎虛空﹐有何禦政養性伏食之可析﹖有何藥物鑪鼎火候之可分﹖並性命兩字亦可不必建立矣。如是會去﹐差足報魏祖徐祖及從上諸祖之恩﹐差足報羲皇老子及從上諸聖之恩。而世出世間情與無情一切山河大地蠢動含靈之恩亦無不報矣。一道平等﹐頭頭各現。將見情與無情﹐悉發大光明藏﹐破暗燭幽。余亦從此兀然忘言矣。

康熙己酉仲春朔旦北宗龍門派下弟子朱元育稽首敬撰

參同契

魏伯陽道人著

云陽道人朱元育闡幽

參同契者東漢魏眞人伯陽所作﹐蓋以易道明丹道也。易道之要不外一陰一陽﹐丹道之用亦不外一陰一陽。一陰一陽合而成易﹐大道在其中矣。參者參伍之參﹐同者合同之同﹐契者相契之契。書中分上中下三篇﹐篇中分禦政養性伏食三家﹐必參互三家﹐使大易性情黃老養性鑪火之事合同爲一﹐方與盡性至命之大道相契。舉一端則三者全具。其中以末卷三相類宗旨校勘卽了然矣。

上篇

﹤上卷言禦政共計五章乃上篇之上也﹥

此卷專言禦政而養性伏食已寓其中。蓋所謂禦政者﹐陳乾坤坎離之法象﹐隱然具君臣上下之規模。君主無爲臣主有爲卽養性伏食兩道之所取則也﹐故末篇又稱大易情性。

乾坤門戶章第一

乾坤者﹐易之門戶﹐眾卦之父母。坎離匡廓﹐運轂正軸。牝牡四卦﹐以爲橐龠。覆冒陰陽之道﹐猶工禦者﹐準繩墨﹐執銜轡。正規矩﹐隨軌轍。處中以制外﹐數在律曆紀。月節有五六﹐經緯奉日使。兼並爲六十﹐剛柔有表裏。朔旦屯直事﹐至暮蒙當受。晝夜各一卦﹐用之依次序。旣未至晦爽﹐終則復更始。日月爲期度﹐動靜有早晚。春夏據內體﹐從子到辰巳。秋冬當外用﹐自午訖戍亥。賞罰應春秋﹐昏明順寒暑。爻辭有仁義﹐隨時發喜怒。如是應四時﹐五行得其理。

此章首揭乾坤門戶包括萬化﹐乃全書之綱領也。

乾坤者﹐易之門戶﹐眾卦之父母。坎離匡廓﹐運轂正軸。

此節言一陰一陽之道不出乾坤範圍也。蓋天地間只此一陰一陽之本體則謂之道﹐其化機則謂之易﹐其神用則謂之丹。易道之陰陽不外乾坤﹐丹道之陰陽不出性命。乾坤卽性命也。然必窮取未生以前消息﹐方知天地於此造端﹐人生於此托始。丹道卽於此立基。原夫鴻蒙之先﹐一炁未兆﹐不可道亦不可名。廓然太虛無方無體﹐是謂眞空。空中不空﹐是謂妙有。惟卽有而空﹐故無始之始彊名曰天地之始。惟卽空而有﹐故有始之始彊名曰萬物之母。卽有而空便是太極本無極。卽空而有便是無極而太極。太極之體本來無動無靜。動而無動﹐幹之所以爲天也﹐而輕淸者有其根矣。靜而無靜﹐坤之所以爲地也﹐而堅凝者有其基矣。一動一靜之間﹐人之所以爲天地心也。而易之生生不息者在其中矣。胚胎𨿽具﹐混沌未分﹐故曰太極函三。迨其靜極而動﹐幹之一陽直徹於九地之下﹐而坤承之﹐陰中包陽﹐實而成坎﹐是謂天一生水。在地中爲水﹐在天上爲月。及其動極復靜﹐坤之一陰直達於九天之上﹐而幹統之。陽中含陰﹐破而成離﹐是爲地二生火。在世間爲火﹐在天上爲日。此由太極而生兩儀﹐由兩儀而生四象也。天地非日月不顯﹐乾坤非坎離不運。故在易道﹐必以乾坤爲體﹐坎離爲用。何以言之﹖幹之爲物﹐靜專而動直。六十四卦之陽皆出入於幹戶﹐究竟只是最初一陽。坤之爲物靜翕而動辟﹐六十四卦之陰皆合辟於坤門。究竟只是最初一陰。一陰一陽是謂眞易。幹知大始實爲眾陽之父﹐故乾道成男﹐曰震曰坎曰艮。坤作成物實爲眾陰之母﹐故坤道成女﹐曰巽曰離曰兌。從此交易變易生生不窮﹐重之爲六十四卦﹐衍之爲四仟九十六卦。豈非「乾坤者﹐易之門戶﹐眾卦之父母」乎。六子皆出於乾坤而獨用坎離者﹐何也﹖蓋震巽艮兌各得乾坤之偏體﹐坎離獨得乾坤之正體。先天定位﹐本乾南坤北﹐惟以中爻相易而成坎離。

後天翻卦遂轉作離南坎北﹐其實乾坤包羅在外﹐天地之匡廓依然不動﹐而坎離之一日一月自然運旋其中。小之爲晝夜晦朔﹐大之爲春秋寒暑﹐又大之爲元會運世。譬若禦車然﹐中心虛者爲轂﹐兩頭轉動者爲軸。車本不能自運﹐惟賴兩頭之軸﹐兩頭之軸又賴中心之轂以運之。車待軸而轉動﹐軸又待轂而運旋﹐其用方全。坎離之於乾坤亦然。豈非「坎離匡廓﹐運轂正軸。」乎﹖老子云「三十輻共一轂。當其無﹐有車之用。」此之謂也。此章爲全書綱領﹐此節又是通章綱領。乾坤門戶在丹道爲鑪鼎﹐坎離匡廓在丹道爲藥物﹐火候出其中矣。

牝牡四卦﹐以爲橐龠。覆冒陰陽之道﹐猶工禦者﹐準繩墨﹐執銜轡﹐正規矩﹐隨軌轍。處中以制外﹐數在律曆紀。

此節言乾坤化出坎離﹐能覆冒陰陽之道也﹐幹本老陽﹐牡也。迨中爻變出離之少陰﹐則牡轉爲牝矣。坤本老陰﹐牝也。迨中爻變出坎之少陽﹐則牝轉爲牡矣。坤轉爲坎﹐九地之下﹐淵乎莫測﹐气機動而愈出﹐是爲無底之橐。乾轉爲離﹐九天之上﹐一綫潛通﹐本體虛而不屈﹐是爲有孔之鑰。老子云「天地之間其猶橐鑰乎﹖」。指此而言。故曰「牝牡四卦﹐以爲橐龠。」坎離二气一往一來﹐出入於天地之間﹐而晝夜晦朔春秋寒暑絲毫不爽。名曰四卦﹐其實只是一坎一離。名曰兩卦﹐其實只是坎離﹐中間一陰一陽。乃六十四卦之全體﹐三百六十爻之全用﹐無不覆冒其中。豈不猶善禦者之準繩墨以執銜轡﹐正規矩以隨軌轍乎﹖夫馬之有銜轡﹐車之有軌轍。法則現前﹐一一可以遵守。外也準而執之﹐正而隨之﹐其間必有禦車之人﹐處中以制之。卽上文所謂運轂而正軸者也。制之之法﹐不疾不徐﹐隨方合節。有數存乎其間。卽下文火候之節度也。律有十二管﹐曆有十二辰。無非六陰六陽﹐循環運轉﹐一刻不差。而火候之調禦得其準矣﹐此便是周天之綱紀。故曰「處中以制外﹐數在律曆紀」。

月節有五六﹐經緯奉日使。兼並爲六十﹐剛柔有表裏。朔旦屯直事﹐至暮蒙當受。晝夜各一卦﹐用之依次序。旣未至晦爽﹐終則復更始。

此節言弦望晦朔﹐數準一月。小周天之火候也。易有六十四卦﹐除卻乾坤坎離四卦應鑪鼎藥物﹐餘六十卦三百六十爻正應周天度數。坎離中爻一日一月﹐把握乾坤﹐出入於三百六十五度四分度之一之中。周天綱紀總不出其範圍。日爲太陽﹐月爲太陰。陽數以五爲中﹐陰數以六爲中。兩其六爲十二律曆之所取則也。以五乘六共得三十﹐是爲一月之數。日月自相經緯﹐遂成弦望晦朔。月之消息盈虛每隨日轉﹐有稟命於日之象。故曰「月節有五六﹐經緯奉日使。」。日月經緯而分晝夜﹐卽此三十日中﹐兼並爲六十卦﹐自屯蒙訖旣濟未濟﹐卦象全具﹐其中卦之內外兩體無不反對。反體如屯蒙X需訟X之類﹐對體如中孚X小過X之類。或表剛而裏柔﹐或表柔而裏剛。卽屯蒙二卦可以例舉。如屯之一陽動於下﹐有朝之象。蒙之一陽止於上﹐有暮之象。晝夜反復﹐兩卦只是一卦。朔旦從屯蒙起﹐直至晦日恰好輪到旣濟未濟。六十卦周而一月之候始完。完則終而復始﹐循環無端矣。

日月爲期度﹐動靜有早晚。春夏據內體﹐從子到辰巳。秋冬當外用﹐自午訖戍亥。賞罰應春秋﹐昏明順寒暑。爻辭有仁義﹐隨時發喜怒。如是應四時﹐五行得其理。

此節言二至二分﹐數準一年。大周天之火候也。「日月爲期度」者﹐日主乎晝﹐位當正午。自一陽動處以至六陽﹐卽屬日之气候。月主乎夜﹐位當正子。自一陰靜處以至六陰﹐卽屬月之火候。「動靜有早晚」者﹐一陽動而進火﹐應屯卦而爲早。一陰靜而退火﹐應蒙卦而爲晚。要知一日之期度﹐卽一月之期度﹐一月之期度﹐卽一年之期度。又要知一年之動靜﹐不出一月之動靜﹐一月之動靜﹐不出一日之動靜。此兩句承上起下﹐爲通節綱領。下文遂推詳一年之候。卦之內外二體﹐包舉四時。假如屯卦﹐自初爻進火爲子時一陽初動。直到上爻便是純陽之已。從內體達外用﹐故應乎春夏。蒙卦﹐自上爻退火爲午時一陰初靜。直到初爻便是純陰之亥。從外用返內體﹐故應乎秋冬。此言冬夏二至﹐交媾之候也。太陽在卯﹐應在春分。徳中有刑罰之象也。太陰在酉﹐應在秋分。刑中有徳賞之象也。故曰「賞罰應春秋」。日出乎寅沒乎申﹐火生在寅﹐暑之象也。月出乎申沒乎寅﹐水生在申﹐寒之象也。故曰「昏明順寒暑」。仁主發﹐義主收﹐爻辭所陳﹐各有所主。仍是順寒暑之象。喜近賞﹐怒近罰。隨時而發﹐不過其節。仍是應春秋之象。此言春秋二分沐浴之候也。如是而水火木金各秉一時气候﹐其中有眞土調燮﹝xie﹞。全備造化沖和之气結而成丹。故曰「如是應四時﹐五行得其理」。上節言小周天火候應乎一月﹐此節言大周天火候應乎一年。須知此中作用俱是攢簇之法﹐簇年歸月﹐簇月歸日﹐簇日歸時。止在一刻中分動靜。其中消息全賴坎離橐鑰所謂「覆冒陰陽之道」者也。

此章皆以造化法象明乾坤坎離之功用。人身具一小天地﹐其法象亦然。幹爲首父天之象也﹐坤爲腹母地之象也。震爲足﹐巽爲股。近乎地分長男長女之象也。艮爲手﹐兌爲口﹐近乎天分少男少女之象也。坎爲耳﹐離爲目﹐運乎天地之中﹐獨當人位﹐中男中女之象也。其餘四肢百骸﹐三百六十骨節﹐八萬四仟毛孔﹐卽眾卦眾爻之散布也。然此有形有名者﹐人皆知之。孰知其無形無名者乎﹖父母未生以前﹐圓成周徧廓徹﹐靈通本無污染。不假修證﹐空中不空﹐爲虛空之眞宰。所謂統體一太極也。旣而一點靈光從太虛中來﹐倏然感附﹐直入中宮神室﹐作一身主人。所謂各具一太極也。主人旣居神室﹐上通天轂﹐下通炁海﹐性命未分﹐尙是囫囫圇圇本來面目。迨中宮消息略萌﹐攝召太虛之气從兩孔而入﹐直貫天轂而下達於炁海。乾下交坤﹐坤中一爻遂實而成坎﹐是爲命蒂。坤旣成坎﹐其中一陰卽隨天气而上達於天轂﹐坤上交乾﹐乾中一爻遂破而成離﹐是爲性根。於是﹝he﹞的一聲﹐臍蒂剪斷﹐而性命遂分上下兩弦矣。呂祖所云「窮取生身受气初﹐莫怪天機都泄盡」者﹐此也。從此﹐後天用事﹐有門有戶﹐不出乾坤﹐橐鑰運用全在坎離。坎沈炁海﹐元精深藏太淵﹐九地之下莫測其底。橐之用也。離升天轂﹐靈光洞徹太虛﹐九天之上直貫其巓。鑰之用也。出日入月﹐呼吸往來﹐正當天地八萬四千里之中。一合一辟﹐而分晝夜。一消一息﹐而定晦朔。一慘一舒﹐而別寒暑。一喜一怒﹐而應春秋。四時五行﹐無不畢具。而造化在吾一身矣。故學道之士﹐苟能啟吾之門戶﹐而乾坤鑪鼎可得而識矣。能運吾之轂軸﹐而坎離藥物可得而采矣。能鼓吾之橐鑰﹐而六十卦之陽火陰符可得而行持矣。所謂﹕順之生人者﹐逆之則成丹也。

陳希夷曰﹕日爲天炁自西而下以交於地﹐月爲地炁自東而上以交於天。男女媾精之象也。天地不能寒暑也﹐以日月遠近而爲寒暑。天地不能四時也﹐以日月南北而爲四時。天地不能晝夜也﹐以日月出沒而爲晝夜。天地不能晦朔也﹐以日月交會而爲晦朔。陰陽𨿽妙﹐不外乎日月。造化𨿽大﹐不外乎坎離。故眾卦之變𨿽不齊﹐而不出乎坎離之中爻。猶車之三十輻而共一轂者也。

坎離二用章第二

天地設位﹐而易行乎其中矣。天地者﹐乾坤之象。設位者﹐列陰陽配合之位。易謂坎離。坎離者﹐乾坤二用﹐二用無爻位﹐周流行六虛﹐往來旣不定﹐上下亦無常。幽潛淪匿﹐變化於中。包囊萬物﹐爲道紀綱。以無制有﹐器用者空。故推消息﹐坎離沒亡。言不苟造﹐論不虛生。引驗見效﹐校度神明。推類結字﹐原理爲徵。坎戊月精﹐離己日光。日月爲易﹐剛柔相當。土王四季﹐羅絡始終。靑赤白黑﹐各居一方。皆秉中宮﹐戊己之功。

此章揭言坎離二用不出一中。了首章運轂正軸之旨也。

天地設位﹐而易行乎其中矣。天地者﹐乾坤之象。設位者﹐列陰陽配合之位。易謂坎離。坎離者﹐乾坤二用﹐二用無爻位﹐周流行六虛﹐往來旣不定﹐上下亦無常。幽潛淪匿﹐變化於中。包囊萬物﹐爲道紀綱。

此節言坎離妙用卽在乾坤定位之中也。在易爲乾坤﹐其法象爲天地。在易爲坎離﹐其法象爲日月。此後天有形有名之乾坤坎離也。未有天地日月以前﹐渾然只一太虛。此太虛中﹐本無一物﹐圓明廓徹﹐是爲先天之幹。卽此﹐太虛中有物渾成﹐絪縕徧滿﹐是爲先天之坤。虛中生炁爲至陽之炁﹐至陽中間藏肅肅之至陰。此從坤而上升者也。無中含有﹐是爲乾中之離。炁中凝精爲至陰之精﹐至陰中間藏赫赫之至陽。此從幹而下降者也。有中含無﹐是爲坤中之坎。一升一降﹐樞機全在中間。樞機一動﹐天地卽分。天地旣分﹐其位乃定。自然天位乎上﹐地位乎下。日出乎東﹐月生乎西。所以伏羲先天圓圖﹐幹卦居南﹐坤卦居北。天上地下﹐包羅萬象。天地定位也。離卦居東﹐坎卦居西。日月相對﹐橫貫天地之中。水火不相射也。然必天地之體立﹐而後日月之用行。故系辭傳曰﹕天地設位而易行乎其中矣。此直指之辭也。魏公恐世人不知何者爲天地﹐何者爲易﹐特下腳注。謂天地非外像之天地﹐乃是一干一坤神空自然之象。卽上章所謂門戶也。設位非有形之位﹐乃是一陰一陽自然配合之位。卽上章所謂邼廓也。易非卦爻之易﹐乃是一坎一離﹐眞息往來自然運行之易。卽上章所謂橐鑰也。天地之造化﹐非卽吾身之造化乎﹖何謂坎離者﹐乾坤二用。幹本老陽﹐中變少陰。離中一陰﹐實坤元眞精。故離自東轉南。先天干位翻爲後天之離﹐轉一成九﹐以首作尾。故爻辭有無首之象。幹之用九﹐卽用離也。坤本老陰﹐中變少陽。坎中一陽﹐實乾元祖炁。故坎自西轉北。先天坤位翻爲後天之坎﹐轉六成一﹐卽終爲始。故爻辭有永貞之吉。坤之用六﹐卽用坎也。此日月互藏﹐所以爲易宗祖。而眞水眞火交相爲用之妙也。一日一月﹐終古出沒於太虛﹐上下四旁﹐無所不運。猶之一卦﹐六爻各有定位。而坎離二用﹐周流六位﹐無所不在。其用神矣。故曰「二用無爻位﹐周流行六虛」。日往則月來﹐月往則日來。往來豈有定乎﹖離爲天中之陰﹐恆欲親下。故日自東䢐﹝cu﹞西而下交乎地。坎爲地中之陽﹐恆欲親上﹐故月自西䢐東而上交乎天。上下豈有常乎﹖離中有眞水﹐重陽爲之包羅。水藏火中﹐內暗外明﹐有幽潛之象。坎中有眞火﹐重陰爲之囊括。火藏水中﹐內朗外暗﹐有淪匿之象。水火互藏﹐千變萬化。只在中間一點空洞處﹐有變化於中之象。從此提挈天地﹐把握乾坤﹐大道不出其範圍。故曰「包囊萬物﹐爲道紀綱」。以上俱發明坎離二用。正見易行乎其中之意。

以無制有﹐器用者空。故推消息﹐坎離沒亡。

此節專言坎離之妙用也。坎離二用﹐本無爻位。周流六虛﹐無也。旣而包囊萬物﹐爲道紀綱﹐可見無之足以制有矣。世間有形之器﹐體無不實。究竟實而有者﹐不能自用。惟賴虛而無者﹐有以制之。老子云﹕埏埴以爲器﹐當其無﹐有器之用。是也。坎離以無制有﹐其妙用全在中間空虛。故曰「以無制有﹐器用者空」。從無入有﹐謂之息息者﹐進火之候。坤三變而成幹也。從有入無﹐謂之消消者﹐退符之候。幹三變而成坤也。自朔旦震卦用事之後﹐歷兌至乾。自月望巽卦用事之後﹐歷艮至坤。其間不見坎離爻位﹐是謂坎離沒亡。非沒亡也﹐行乎六虛之間﹐而周流不定耳。

言不苟造﹐論不虛生。引驗見效﹐校度神明。推類結字﹐原理爲徵。

知日月之爲易﹐卽推類結字也。此校度神明之象﹐確有徵驗。可原理爲徵﹐而非苟造言論者矣。此節只是引起下文。

坎戊月精﹐離己日光。日月爲易﹐剛柔相當。土王四季﹐羅絡始終。靑赤白黑﹐各居一方。皆秉中宮﹐戊己之功。

此節言二物配合﹐不離中宮眞土也。坎爲月﹐中納戊土。戊土原從幹來﹐陽陷陰中﹐其精內藏﹐所謂杳杳冥冥﹐其中有精也。離爲日﹐中納己土。己土原從坤出﹐陰麗陽中﹐其光外用﹐所謂恍恍惚惚﹐其中有物也。日光月精交會於黃道中間﹐合成先天太易。正以其中一戊一己﹐剛柔本來匹偶﹐足相當也。故曰「日月爲易﹐剛柔相當」。戊己二土可分可合﹐以四時言之﹐木旺於春﹐中寄辰土。火旺於夏﹐中寄未土。金旺於秋﹐中寄戊土。水旺於冬﹐中寄丑土。木火金水﹐徹始徹終﹐無不包絡於中央眞土。故曰「土王四季﹐羅絡始終」。以四方言之﹐靑龍秉木徳居東﹐朱雀秉火徳居南﹐白虎秉金精居西﹐元武秉水精居北。故曰「靑赤白黑﹐各居一方」。北一西四合而成五﹐是爲戊土。杳冥之精在其中矣。東三南二合而成五﹐是爲己土。恍惚之物在其中矣。賴此戊己眞土調和水火﹐融會金木。使五行四象攢簇於中黃﹐而大丹結矣。故曰「皆秉中宮﹐戊己之功」。夫日剛月柔﹐相當而爲太易。故稱易爲坎離﹐言豈苟造者乎﹖乃推類結字者也。五行四時皆秉中宮之土。故稱易行乎其中。論豈虛生者乎﹖乃原理爲徵者也。此節總繳通章大意。

章首曰易行乎其中﹐旣曰變化於中。正指中宮眞土。說盡坎離二物﹐不離眞土﹐乃成三家。舉二物則四象在其中﹐舉三家則五行在其中。一切藥物火候﹐無不在其中矣。乾坤之大用﹐盡於坎離。坎離之妙用﹐歸於戊己。一部《參同契》關鍵全在此處。

附錄﹕

譚子曰﹕摶空爲塊﹐見塊而不見空﹐土在天地開辟後也。粉塊爲空﹐見空而不見塊﹐土在天地混沌時也。神矣哉﹗

日月含符章第三﹝日含五行精四句﹐世本誤入君臣禦政章中﹐今校藏本正之。﹞

易者﹐象也。懸象著明莫大乎日月。日含五行精﹐月受六律紀。五六三十度﹐度竟復更始。窮神以知化﹐陽往則陰來。輻輳而輪轉﹐出入更捲舒。易有三百八十四爻﹐據爻摘符﹐符謂六十四卦。晦至朔旦﹐震來受符。當斯之際﹐天地媾其精﹐日月相撢持。雄陽播元施。雌陰化黃包。混沌相交接﹐權輿樹根基。經營養鄞鄂﹐凝神以成軀。眾夫蹈以出﹐蠕動莫不由。

此章特著日月之功用。究藥物之所從出也。

易者﹐象也。懸象著明莫大乎日月。日含五行精﹐月受六律紀。五六三十度﹐度竟復更始。窮神以知化﹐陽往則陰來。輻輳而輪轉﹐出入更捲舒。

此節言日月之交會﹐其神化出乎自然也。上章旣明坎離二用。露出日光月精二物矣。尙未悉交會之理。魏公遂重舉易辭﹐以申明之。蓋日月爲易﹐乃一部《參同契》關鍵所在。此易是太易之易﹐此像是無象之象﹐天下莫能見莫能知者。欲知無象之易﹐只消近取諸身。欲知有象之易﹐必須仰觀俯察而得之。在天成像者﹐惟日月爲最著。故系辭傳曰﹕易者﹐象也。又曰﹕懸象著明莫大乎日月。夫日月何以獨稱大也﹖日秉太陽火精﹐本體光明洞達﹐中間一點黑處卽是太陰眞水。陽中藏陰﹐外白內黑﹐故取離象。月象太陰水精﹐本體純黑無光﹐中間一點白處卽是太陽眞火。陰中藏陽﹐外黑內白﹐故取坎象。陽精爲火﹐火則有光。陰精爲水﹐水惟會影。故月本無光﹐受日映處則有光。光生於日之所照﹐魄生於日之所不照。

晦朔之交﹐日月同宮。月在日下﹐日居月上﹐月體爲日所包﹐其半邊之光全向於天﹐半邊之黑全向於地﹐故謂之晦。月去日二十五度﹐人間乃見微光﹐謂之哉生明。月去日九十餘度﹐人間乃見光一半﹐謂之上弦。及至日月躔度相對﹐月在天上﹐日在地下﹐對照發光。半邊之黑全向天上﹐半邊之光全向人間﹐其光相望而圓滿徧照﹐故謂之望。望後相對漸側﹐月距日二十五度﹐人間始見微黑﹐謂之哉生魄。月距日九十餘度﹐人間只見光一半﹐謂之下弦。從此其光漸斂漸微﹐至於體伏光盡而稱晦矣。可見月體本無圓缺﹐惟受日光之所映以爲圓缺。究竟月有圓缺而日無盈虛。正猶世人後天之命﹐生老病死﹐倏忽無常。只有先天一點性光﹐圓明瑩徹﹐萬劫長存耳。周天三百六十五度四分度之一﹐太陽日行一度﹐一晝夜一周天。故晝夜一周謂之一日。行及三十度方與太陰相會﹐太陰一日行十三度﹐有奇行。及二十九日有奇才【﹝cai同才﹞】與太陽相會。故晦朔弦望一周謂之一月。日含五行精者﹐日本太陽﹐得火之精﹐其中藏烏﹐得水之精。得木精以滋其炁﹐得金精以耀其光。中納己土之精﹐以包絡終始。其光明之體用方全。月受六律紀者﹐朔日一陽建子﹐律應黃鍾。至望而三陽始盡﹐乃應仲呂。陽極而陰生矣﹐望日一陰建午﹐律應蕤【﹝rui﹞】賓。至晦而三陰始純﹐乃爲應鍾。陰極而陽又生矣。舉六律則六呂在其中。五爲陽數之中﹐兩其五爲十干。六爲陰數之中﹐兩其六爲十二支。五日爲一候﹐六候爲一气。以五乘六﹐恰成三十﹐適合日月相交之度。晦朔弦望如環無端﹐度旣終則更始矣。何謂﹕窮神以知化﹐陽往則陰來。張子曰﹕一故神﹐兩故化。據懸象著明之日月而論﹐似分兩物。不知太陽中一點陰魄卽是眞水﹐太陰中一點陽魂卽是眞火。體則日月爲易﹐用則水火互藏﹐是爲陰陽不測之神。故必窮神所自來﹐乃知化所從出。蓋日往則月來﹐月往則日來。往來不窮者﹐一而未嘗不兩。究竟太陽之炁﹐卽藏月中。太陰之精﹐卽藏日中。名爲往來而實無往來者﹐兩而未嘗不一也。凡陰陽對待﹐一往一來﹐俱謂之化。神則渾然在中﹐寂然不動﹐無往無來矣。知化便是數往者順﹐窮神便是知來者逆。日月往來﹐終古不息。若輻之輳轂﹐輪之轉車﹐一出一入而分晝夜﹐一卷一舒而定晦朔。四時之寒暑推遷﹐一元之運會升降﹐總在其中。惟其神不可測﹐所以化不可窮耳。吾身日光月精互相滋化﹐而總歸於中宮。不動元神一能兼兩﹐悉與造化同其功用。

易有三百八十四爻﹐據爻摘符﹐符謂六十四卦。晦至朔旦﹐震來受符。當斯之際﹐天地媾其精﹐日月相撢持。雄陽播元施。雌陰化黃包。混沌相交接﹐權輿樹根基。經營養鄞鄂﹐凝神以成軀。眾夫蹈以出﹐蠕動莫不由。

此節言日月交會而產一陽也。日月爲易﹐乃造化之本。三百八十四爻乃周天之用。蓋易有六十四卦﹐除卻乾坤坎離四正卦應鑪鼎藥物﹐其餘六十卦得三百六十爻﹐正應周天度數。不多不少﹐若合符節。據爻摘符者﹐六十卦中﹐每卦必有一主爻值符。如屯卦主爻在初﹐蒙卦主爻在上之類。據易言之謂之卦﹐據丹言之謂之符。一月之有晦朔猶一日之有亥子也。晦朔中間﹐日月並會。北方虛危之地﹐陰極陽生﹐一陽來復﹐正應震之初爻。故曰「晦至朔旦﹐震來受符」。當其交會之時﹐天入地中﹐月包日內。天入地中有媾精之象﹐月包日內有撢持之象。幹主施精﹐以元中眞陽下播於地﹐坤主受化﹐卽以黃中眞土順承而包絡之。故曰「雄陽播元施。雌陰化黃包」。一元一黃﹐相爲包絡﹐形如雞子。斯時日月停輪﹐復返混沌。就此混沌中自相交媾﹐產出一點眞種。丹基從此始立矣。故曰「混沌相交接﹐權輿樹根基」。坤中旣得此一點眞種﹐是爲鄞鄂。須要經營保養﹐不可令其散失。久之﹐漸漸凝聚﹐元神始成胚胎。震之一陽乃出而受符矣。故曰「經營養鄞鄂﹐凝神以成軀」。夫此一點眞種﹐乃大地眾生命根﹐不特爲吾人生身受炁之本﹐下至蠕動含靈之物﹐莫不由此一點以生以育。故曰「眾夫蹈以出﹐蠕動莫不由」。是道也﹐造化順之以生物者﹐吾人當逆之以自生。所謂﹕順則成人﹐逆則成丹也。晦朔之交卽是活子時﹐元施黃包卽是藥產處。經營卽是合聚﹐鄞鄂卽是元神。日往月來﹐莫非眞火符候。要覓先天眞種子﹐須從混沌立根基。

抱一子曰﹕雄陽龍也﹐雌陰虎也。播元施者﹐龍騰元天而降雨也。化黃包者﹐虎入后土而產金也。上天入地﹐混沌交接之象也。於是權輿而立其根基﹐經營而養其鄞鄂。其神旣凝﹐其軀自成。凡大而天地﹐細而蠕動含靈之物﹐莫不由是而出。惟產此一點﹐於外乃降本流末﹐爲生生無窮之道。產此一點﹐於內乃返本還原﹐長生超脫之道也。

天符進退章第四

於是仲尼贊鴻蒙﹐乾坤徳洞虛。稽古當元皇﹐關雎建始初。冠婚气相紐﹐元年乃芽滋。聖人不虛生﹐上觀顯天符。天符有進退﹐屈伸以應時。故易統天心﹐復卦建始萌。長子繼父體﹐因母立兆基。消息應時律﹐升降據斗樞。三日出爲爽﹐震庚受西方。八日兌受丁﹐上弦平如繩。十五幹體就﹐盛滿甲東方。蟾蜍與兔魄﹐日月炁雙明。蟾蜍視卦節﹐兔者吐生光。七八道已訖﹐屈折低下降。十六轉受統﹐巽辛見平明。艮直於西南﹐下弦二十三。坤乙三十日﹐陽路喪其朋。節盡相禪與﹐繼體復生龍。壬癸配甲乙﹐乾坤括始終。七八數十五﹐九六亦相當。四者合三十﹐陽气索滅藏。八卦布列曜﹝ya﹞﹐運移不失中。元精妙難睹﹐推度效符徵。居則觀其象﹐準擬﹝ni﹞其形容。立表以爲範﹐占候定吉凶。發號順節令﹐勿失爻動時。上觀河圖文﹐下察地形流﹐中稽於人心﹐參合考三才。動則循卦節﹐靜則因彖辭。乾坤用施行﹐天下然後治。

此章言天符進退﹐乃金丹火候之所取則也。

於是仲尼贊鴻蒙﹐乾坤徳洞虛。稽古當元皇﹐關雎建始初。冠婚气相紐﹐元年乃芽滋。

此節特爲火候發端也。上章言晦朔之間﹐一陽受符﹐特標藥產時節﹐而金丹之火候消息未舉其全。到此乃盡泄之。天道之大者﹐莫如五行。人道之大者﹐莫如五經。可以互相發明而各有其原始焉。易爲五經之元首﹐乾坤兩卦爲易之元首。乾坤兩卦又從太極中剖出﹐卽此太極本體合之卽鴻蒙一炁﹐分之卽乾坤兩卦。乾坤合徳﹐體函萬化﹐用徹太虛。於是仲尼贊之曰﹕大哉乾元﹐至哉坤元。豈非陰陽之始乎。仲尼刪書斷自二典﹐首著稽古之文。稽古當元皇﹐書之始也。刪詩肇自二南﹐首列關雎之章。關雎建始初﹐詩之始也。禮貴成人﹐冠婚爲生育之始﹐故曰﹕炁相紐。春秋紀年﹐元年爲歲序之始﹐故曰﹕乃芽滋。此仙翁借世典以諭道法也。鴻蒙卽虛無一炁﹐幹爲鼎中藏性根﹐坤爲鑪中藏命蒂﹐其間日月往來洞虛之象。元皇諭元始祖炁﹐關雎諭兩物相感﹐相紐諭二炁交並﹐元年芽滋則一陽初動而眞種生矣。

聖人不虛生﹐上觀顯天符。天符有進退﹐屈伸以應時。故易統天心﹐復卦建始萌。長子繼父體﹐因母立兆基。消息應時律﹐升降據斗樞。

此節正指一陽來復爲爲作丹之基也。聖人卽作易之聖人。不虛生卽論不虛生之意。天符者﹐日月交會﹐乃天道自然之符。卽上章所云據爻摘符是也。在丹道爲一進一退之節候。蓋自朔而望爲進陽火﹐陽伸陰屈﹐應從子到巳六時。自望而晦爲退陰符﹐陰伸陽屈﹐應從午到亥六時。丹道之動靜﹐一屈一伸﹐亦各有其時。聖人默觀元化﹐知時不可失。每委志虛無以應之。陰符經云﹕觀天之道﹐執天之行。是也﹐天道以日月交會﹐故有進退屈伸。丹道亦取日月交會﹐其進退屈伸莫非易也。而日月爲易﹐實統之於天心。天心是造化中間主宰卽太極也。先天之太極造天地於無形﹐後天之太極運天地於有形。在天正當南北二極之中﹐在人則當坎離二用之中。一坎一離﹐合而爲易。統於天地正中之心。故曰「易統天心」。天心無所不統﹐而見之必於復卦。何也﹖蓋天心之體﹐本來無動無靜。天心之用﹐卻正當一動一靜。亥子中間方其靜翕之餘﹐日月合璧﹐玄機停輪。此心渾然在中﹐毫無端倪可見。至於虛極靜篤﹐萬化歸根﹐忽然無中生有﹐靜極生動。從窮陰中迸出一點眞陽﹐逼露乾元面目。而丹基從此建立矣。所以孔子贊易曰﹕復﹐其見天地之心乎﹖邵子詩曰﹕冬至子之半﹐天心無攺移。卽所謂﹕復卦建始萌也。復卦﹐內震外坤﹐震之一陽得幹初體﹐𨿽受眞種於乾父﹐實賴滋育於坤母。如嬰兒始媾成胎﹐具體而微﹐尙未出母腹中。故曰「長子繼父體﹐因母立兆基」。一陽旣復﹐自消而息﹐於六律初應黃鍾。一陽初動﹐自降而升時﹐斗柄正建元枵【﹝xiā﹞】。丹士得之﹐吹吾身之律呂﹐水火自然調和。斡吾身之斗杓﹐金木自然歸並。豈非﹕「消息應時律﹐升降據斗樞」乎。此卽上章震來受符之時也。

三日出爲爽﹐震庚受西方。八日兌受丁﹐上弦平如繩。十五幹體就﹐盛滿甲東方。蟾蜍與兔魄﹐日月炁雙明。蟾蜍視卦節﹐兔者吐生光。七八道已訖﹐屈折低下降。十六轉受統﹐巽辛見平明。艮直於西南﹐下弦二十三。坤乙三十日﹐陽路喪其朋。節盡相禪與﹐繼體復生龍。

此節推八卦納甲以驗金丹火候之進退也。上文所謂一陽之復在一日爲亥子﹐在一歲爲冬至﹐在一月卽爲晦朔。欲知一月小周天火候﹐當取先天八卦納甲細參之。晦朔之交﹐日月合符。乾坤未剖﹐元黃未分。陽光爲陰魄所包﹐隱藏不見。此吾身歸根復命時也。交會旣畢﹐月與日漸漸相離﹐魄中生魂。至初三日﹐庚方之上始露微光。震卦納庚﹐進而得一陽﹐此元性初現而鉛鼎溫溫矣。故曰「三日出爲爽﹐震庚受西方」。至初八日﹐陽魂漸長﹐陰魄漸消﹐魄中魂半﹐昏見南方﹐是爲上弦。兌卦納丁﹐進而得二陽﹐此時元性又少現而光透簾幃矣。故曰「八日兌受丁﹐上弦平如繩」。至十五日﹐日月對望﹐陰魄全消﹐陽魂盛長﹐其光圓滿﹐昏見東方﹐幹納六甲﹐進而爲純陽﹐此時元性透露而鼎中一點靈光晝夜長明矣。故曰「十五幹體就﹐盛滿甲東方」。然此月魄必與日魂合而成其明﹐實應蟾蜍兔魄兩象。蟾蜍以象太陽之精﹐兔魄以象太陰之光。蓋蟾蜍潛伏水底﹐瞻視非常﹐時時噓吸太陽金精入於腹中。諭日魂施精於月﹐自外而吸入也。凡世間之兔皆雌而無雄﹐遙望月中玉兔卽感而有孕﹐及其產也﹐又從口吐而生。諭月魄受日之光﹐自內而吐出也。離己日光﹐本來主施。坎戊月精﹐本來主化。日以施徳﹐月以舒光。所以從下弦至朔旦﹐月出於西方酉位﹐全體吸取太陽精炁。從上弦到望日﹐月盈於東方卯位﹐乃全體發露太陽光明。故曰「蟾蜍與兔魄﹐日月炁雙明」。其所以取象蟾蜍與兔魄者﹐於蟾蜍正取其瞻視﹐於兔正取其能吐而生也。蓋月光之圓缺﹐全在視日光以爲進退。一陰生於巽﹐其光漸斂漸退以至於晦﹐是爲造化入機。一陽生於震﹐其光漸舒漸進以至於望﹐是爲造化出機。晦朔之交﹐日光吸入月魄中﹐相吞相啖﹐感而成孕。直待三日出庚﹐其光吞而復吐﹐自西轉東﹐自庚轉甲﹐至望日而光明圓滿矣。故曰「蟾蜍視卦節﹐兔者吐生光」。十五旣望﹐陽極於上﹐盈不可久﹐息者不得不消﹐升者不得不降﹐陽火轉爲陰符。故曰「七八道已訖﹐屈折低下降」。十六以後﹐陽反爲賓﹐陰反爲主。陽魂轉受統攝於陰魄﹐魂中生魄。晨見辛方﹐巽卦納辛﹐退而爲一陰﹐此性歸於命之始也。故曰「十六轉受統﹐巽辛見平明」。至二十三日﹐陰魄漸長﹐陽魂漸消﹐魂中魄半﹐是謂下弦。晨見丙方﹐艮卦納丙﹐退而爲二陰﹐此性歸於命之半也。故曰「艮直於西南﹐下弦二十三」。至三十日﹐艮之一陽自東北喪在乙方坤地﹐有東北喪朋之象。一點陽魂全體斂入陰魄中﹐是爲性返爲命而元陽復歸於混沌矣。故曰「坤乙三十日﹐陽路喪其朋」。然陽無剝盡之理﹐卦節旣盡﹐消者不得不息﹐降者不得不升﹐剝之終卽復之始﹐晦之終卽朔之始。震之一陽繼體於乾父者﹐還復兆基於坤母。庚方之上依然吐而生明。故曰「節盡相禪與﹐繼體復生龍」。

壬癸配甲乙﹐乾坤括始終。七八數十五﹐九六亦相當。四者合三十﹐陽气索滅藏。八卦布列曜﹝ya﹞﹐運移不失中。

此節結言納甲之始終也。八卦納甲原本先天圓圖最爲元奧。坎以中男納戊﹐陰中包陽﹐月之體也。離以中女納己﹐陽中包陰﹐日之體也。震長男﹐巽長女納庚與辛。艮少男兌少女納丙與丁。其間一陰一陽各各相匹。乾父獨納甲壬﹐坤母獨納乙癸。原始要終﹐首尾關鍵﹐包括六子在內。故曰「壬癸配甲乙﹐乾坤括始終」。六子爲少陰少陽﹐少陽數七﹐少陰數八﹐共得十五數。乾坤爲老陰老陽﹐老陽數九﹐老陰數六﹐亦得十五數。恰應上下兩弦﹐合成月圓之象。故曰「七八數十五﹐九六亦相當」。二少二老應乎兩弦之气﹐互爲消長﹐所以自朔訖望﹐陽長而陰自消。自望訖晦﹐陰長而陽亦消。當其晦也﹐陽气消索若滅若沒﹐幾無餘矣。孰知一點元精深藏洞虛之中﹐終而復始﹐循環無端。故曰「四者合三十﹐陽气索滅藏」。八卦環布﹐日月合璧而生明。三陽三陰互爲消長﹐似乎獨無坎離爻位﹐不知周流六虛升降上下﹐莫非坎離中炁運移其間。此日月爲易﹐所以統乎天心﹐而爲三陰三陽進退之準則也。故曰「八卦布列曜﹐運移不失中」。

元精妙難睹﹐推度效符徵。居則觀其象﹐準擬﹝ni﹞其形容。立表以爲範﹐占候定吉凶。發號順節令﹐勿失爻動時。

此節言一動一靜之候應乎天符也。卦爻有動有靜﹐金丹之火候亦然。其時候未到﹐則當虛以待之。蓋坎離會合﹐中間自有一點元精﹐卽是先天眞種。所謂杳兮冥兮﹐其中有精者也。此物至靈至妙﹐不可觀聞﹐難以臆度﹐惟推納甲消長之度以爲天符進退之徵驗而已。故曰「元精妙難睹﹐推度效符徵」。天符進退本無其形﹐虛無罔象之中若存若亡。但當虛心體驗﹐擬諸其形容而謹候其消息。故曰「居則觀其象﹐準擬其形容」。其時候將到又當動以應之。蓋晦朔中間﹐陽欲生而未離乎陰﹐機已動而未離乎靜。從靜定中候視須加十分謹密。如曆家立表以測日冕﹐術家占候以定吉凶﹐不可一毫差錯。故曰「立表以爲範﹐占候定吉凶」。此言將動之時也。及乎樞機一發﹐天人交應﹐便當加采取之功。若朝廷之大號以時而發﹐造化之節令及時而布﹐不得一刻遲誤。故曰「發號順【﹝原文有誤﹐「順」爲「施」字第二十四頁﹞】節令﹐勿失爻動時」。時卽《陰符經》食其時之時。蓋指晦朔中間活子時也。若冬至一陽初動則又屬正子時矣。

上觀河圖文﹐下察地形流﹐中稽於人心﹐參合考三才。動則循卦節﹐靜則因彖辭。乾坤用施行﹐天下然後治。

此節言一動一靜之理貫乎三才也。上干下坤﹐結括終始。乃上天下地之位也。坎離之中炁運移其中﹐乃中間人位也。卽此已全具三才法象。卽此一動一靜之理便通徹天地﹐包括河洛。河圖文卽指龍圖而言﹐河圖之數五十有五﹐循環無端。圓以象天之動。上觀河圖文卽仰以觀於天文也。地形流卽指洛書而言﹐洛書之位四正四隅﹐統於中五﹐方以象地之靜。下察地形流卽俯以察於地理也。人者﹐天地之心也。天地中間是爲人心﹐卽邵子所謂「一動一靜之間﹐天地人之至妙至妙者也」。蓋此心非動非靜而又能動能靜﹐參天兩地爲造化之樞機。故曰「中稽於人心﹐參合考三才」。動以應天﹐陰陽有進退必循乎卦爻之節。故曰「動則循卦節」。此卽系辭傳所謂﹐動則觀其變而玩其占也。亦卽上文發號順時之意。靜以應地﹐剛柔有表裏不越乎卦爻之辭。故曰「靜則因彖辭」。此卽系辭傳所謂﹐居則觀其象而玩其辭也。亦卽上文準擬形容之意。靜極而動﹐眞陽動於九天之上﹐是謂乾元用九而元神升乎幹鼎矣。動極復靜﹐眞陰潛於九地之下﹐是謂坤元用六而元炁歸乎坤鑪矣。元神爲性﹐元炁爲命。性成命立﹐天心端拱於中極。百節萬神無不輻湊皈命。豈非「乾坤用施行﹐天下然後治」乎。首章云「乾坤者﹐易之門戶」次章云「天地設位」。此中首揭露「乾坤徳洞虛」﹐中言「乾坤括始終」﹐終之曰「乾坤用施行」。可見徹始徹終只是乾坤爲體﹐則門戶之說益了然矣。首章云「坎離匡廓﹐運轂正軸」。次章云「坎離者﹐乾坤二用」。此章先言「日月炁雙明」﹐繼言「運移不失中」﹐末乃揭出「二用」。可見徹始徹終只是坎離爲用﹐則匡廓之意益洞然矣。抱一子曰「蟾蜍乃金炁之精﹐故視卦節而漸旺。玉兔乃卯木之魄﹐故望太陽而吐光」。

此章極其奧衍。納甲妙義從古河圖並先天圓圖中來﹐不特爲全部參同契大關鍵﹐亦卽羲易之精髓也。中間蟾蜍兔魄兩象尢稱奇險絕世。魏公於此幾欲嘔出心肝﹐今而後注者與作者可相視而笑矣。

君臣禦政章第五

可不愼乎﹖禦政之首﹐﹝鼎新革故。﹞管括微密﹐開舒布寶。要道魁柄﹐統化綱紐。爻象內動﹐吉凶外起。五緯錯順﹐應時感動。四七乖戾﹐誃﹝chǐ﹞離俯仰。文昌統錄﹐詰責臺甫。百官有司﹐各典所部。原始要終﹐存亡之緒。或君驕佚﹐亢滿違道﹔或臣邪佞﹐行不順軌。弦望盈縮﹐乖變凶咎。執法刺譏﹐詰過貽主。辰極處﹝受﹞正﹐優遊任下。明堂布政﹐國無害道。

此章以君臣禦政之得失諭金丹火候之得失也。

可不愼乎﹖禦政之首﹐﹝鼎新革故。﹞管括微密﹐開舒布寶。要道魁柄﹐統化綱紐。爻象內動﹐吉凶外起。五緯錯順﹐應時感動。四七乖戾﹐誃﹝chǐ﹞離俯仰。文昌統錄﹐詰責臺輔。百官有司﹐各典所部。

此節以禦政諭火候當戒愼其初基也。火候之要徹首徹尾﹐防危慮險無一刻不宜愼。若人君禦政﹐然而尢當致謹其初基。蓋金丹大道以天心爲主﹐精炁爲用。正猶人主之統禦其臣下也。故曰禦政。學人入室之始﹐一陽初動﹐謂之首經。譬若人君卽位之初﹐更攺正朔。謂之元年。上章元年乃芽滋卽其義也。故仙翁喟然發端曰「可不愼乎﹖禦政之首」。「管括微密」者﹐卽靜而內守﹐環匝﹝zā﹞關閉之意。「開舒布寶」卽動而應機﹐發號順應之意。魁柄卽是斗杓﹐斗爲天之喉舌﹐斟酌元化﹐統攝周天。若网之有綱﹐衣之有紐﹐是爲要道。諭吾身天心實爲萬化之綱領。丹道作用全仗天心斡運斗柄推遷。故曰「要道魁柄﹐統化綱紐」。天心旣爲萬化綱紐。動而正則罔不吉﹐動而邪則罔不凶。系辭傳曰「爻象動乎內﹐吉凶見乎外」卽其義也。在易爲爻象﹐在天卽爲星象。天有三垣﹕紫微垣爲北極之所居﹐最處乎內。太微垣次之﹐天市垣又次之。由是金木水火土之五緯並二十八宿之經星﹐環布於垣外。垣中主星﹐全系斗杓﹐凡經緯諸星﹐或順或逆﹐無不聽命斗杓。斗杓順動則五緯經星罔不循其常度﹐斗杓一有不順﹐則環布之五緯一切逆而不順。應時感動﹐立見咎徵。周天經星亦皆一切乖戾失其常度。而至於「誃離俯仰」矣。此諭人之天君罔動﹐則五官錯謬﹐百脈沸馳。所謂毫髮差殊不作丹者也。天象乖變失常不可責之眾星﹐人君禦政失宜﹐亦不可責之百官。有司各有主者﹐孰爲主者﹖在天則文昌臺輔。文昌卽紫微垣中戴筐六星﹐號南極統星﹐錄人長生之籍。臺輔卽垣中三臺四輔尊星﹐三臺以應三才﹐四輔以應四象﹐各居其方﹐環拱兆極。天之有文昌﹐猶人君之有六部也。天之有臺輔﹐猶人君之有相臣也。相臣夾輔帝主燮﹝xiè﹞理陰陽﹐六部從而奉行之。則百官有司不待詰責﹐自然各典所部矣。譬若作丹之時﹐心君處中以制外﹐魁罡坐鎭﹐斗杓斡旋﹐一水一火﹐調燮得宜。自然六根大定﹐百脈沖和而無奔蹶放馳之失矣。

原始要終﹐存亡之緒。或君驕佚﹐亢滿違道﹔或臣邪佞﹐行不順軌。弦望盈縮﹐乖變凶咎。執法刺譏﹐詰過貽主。辰極處﹝受﹞正﹐優遊任下。明堂布政﹐國無害道。

此節言火候之要﹐存乎君主當愼終如始也。火候之一動一靜﹐徹始徹終﹐宜乎無所不愼。亦猶人君禦政﹐一動一靜﹐自始自終﹐宜無所不愼。愼者轉亡爲存﹐不愼則轉存爲亡。存亡之緒﹐從此分矣。此一大事﹐君臣各有其責﹐而主之者惟君。蓋臣之聽命於君﹐猶气之聽命於志也。心君翼翼﹐能持其志﹐則姦聲邪色自不得而幹之。若心君驕亢自用﹐違其常道﹐則耳目之官亦以邪佞應之﹐行事不循軌則矣。天心之與人心﹐同出一原。天心稍或不順則天行立刻反常。不特五緯錯謬﹐經星乖戾﹐已也﹐卽如太陰之晦朔弦望﹐本有常度﹐今者當盈反縮﹐當縮反盈。薄蝕掩昌﹐凶咎不可勝言矣。天有執法之星﹐主刺譏過失﹐卽太微垣中左執法右執法也。朝廷象之﹐故立爲左右執法之臣﹐亦主刺譏過失﹐然違道之過不在百官有司而在臺輔﹐並不在臺輔而在君主自身。此萬化從心﹐反本窮源之論也。故曰「執法刺譏﹐詰過貽主」。主心得失只在一反復間。蓋惟皇建極﹐惟民歸極。心君能寂然不動﹐無爲以守至正﹐百體自然從令。有如北辰居所而眾星自然拱之。故曰「辰極處﹝受﹞正﹐優遊任下」。心君旣端拱神室﹐百節萬神莫不肅然。猶王者坐明堂以朝諸候﹐四海九州島莫不率服。寧﹝nìng﹞復有出而梗化害道者。故曰「明堂布政﹐國無害道」。辰極在天象爲紫微垣卽北極所居。在人君爲深宮內寢晏息之所也。明堂在天象爲天市垣乃帝星所臨。在人君爲朝會之所﹐通道於九夷八蠻者也。心君所處﹐內有洞房﹐外有明堂。上應天垣﹐下同朝寧。故取禦政之象。

此章卽治道以明丹道﹐最爲了然。丹道徹始徹終不出心君運用。故君諭天心﹐臣諭藥物﹐文昌臺輔諭三田四象﹐執法之臣諭耳目之官﹐百官有司諭周身精气。吉者﹐受炁﹐吉也。凶者﹐防炁﹐凶也。「存」諭片時得藥﹐「亡」諭頃刻喪失。所貴乎禦政者﹐必須外卻羣邪﹐內輔眞主。心君端拱於長極﹐萬化歸命於明堂。豈非還眞之要道乎﹖

此篇首章言乾坤門戶明乾坤之爲體﹐次章言坎離二用明坎離之爲用﹐三章言晦朔合符而產藥物﹐四章言天符進退而行火候﹐皆禦政之象也。然而禦政之義不可不明﹕在天象以長極統禦周天列宿﹐在朝廷以人主統禦百官有司﹐在丹道則以心君統禦周身精炁﹐乃禦政之義也。故以此篇總結﹝原文爲「詰」通「結」﹞之。

上篇

﹤中卷言養性共計三章乃上篇之中也﹥

此卷專言養性而禦政伏食已寓其中。蓋先天祖性寂然不動﹐感而遂通。不出中黃﹐爲萬化之主宰。舉性則命在其中﹐舉養性則元精元气並歸元神之中矣。知而養之﹐方契黃帝老子虛無自然大道﹐故末篇又稱黃老養性。

煉己立基章第六

內以養己﹐安靜虛無。原本隱明﹐內照形軀。閉塞其兌﹐築固靈株。三光陸沈﹐溫養子珠。視之不見﹐近而易求。黃中漸通理﹐潤澤達肌膚。初正則終修﹐榦立末﹝原文爲「未」﹐有誤﹞可持。一者以掩蔽﹐世人莫知之。

此章言煉己立基在乎得一﹐乃養性之初功也。

內以養己﹐安靜虛無。原本隱明﹐內照形軀。閉塞其兌﹐築固靈株。三光陸沈﹐溫養子珠。視之不見﹐近而易求。

此節言煉己之初基也。首卷禦政諸章但敷陳乾坤坎離造化法象。到此方直指煉己功夫﹐示人以入手處。呂祖云「七返還丹在人先須煉己待時」。張紫陽云「若要修成九轉﹐先須煉己持心」。煉己卽養己也。己卽離中己土﹐爲性根之所寄。只因先天底幹性轉作後天之離﹐元神翻作識神﹐心中陰气刻刻流轉﹐易失而難持﹐不得坎中先天至陽之炁無以制之。然先天一炁從虛無中來﹐若非致虛守靜之功﹐安得窮原反本哉﹖故曰「內以養己﹐安靜虛無」。生身受炁之初﹐本來一點靈明﹐人人具足。只因後天用事﹐根寄於塵﹐塵轉爲識﹐日逐向外馳求﹐未免背覺合塵﹐認奴作主。故必須時刻收視返聽﹐一點靈明自然隱而不露﹐深藏若虛。從此默默內照﹐方知四大假合之軀﹐總歸幻泡﹐當下便得解脫矣。故曰「原本隱明﹐內照形軀」。兌爲口﹐系一身出入之門戶。凡元气漏泄處悉謂之兌。而總持於方吋之竅。黃庭經云「方吋之中謹蓋藏」卽閉塞之意也。卽此方吋中間有一點至靈之物﹐爲生生化化之根株。故曰靈株。築固者﹐不漏不搖也。三光在天爲日月斗﹐在人離以應日﹐坎以應月﹐天心在中以應斗樞。一坎一離﹐南北會合。反聞內照﹐眞人潛於深淵﹐塞兌固守﹐元珠得於罔象。如此則天心寂然不動﹐而煉己之功就矣。故曰「三光陸沈﹐溫養子珠」。然本來一點靈光﹐倏有倏無﹐非近非遠﹐只在目前﹐人卻不識。索之身內不得﹐索之身外又不得。故曰「視之不見﹐近而易求」。

黃中漸通理﹐潤澤達肌膚。初正則終修﹐榦立末可持。一者以掩蔽﹐世人莫知之。

此節言煉己之功在乎得一也。度人經云「中理五炁﹐混合百神」。可見中黃丹扃﹝shǎng／jiōng﹞爲萬化統會之地。譬若北辰居所﹐眾星自拱。學道之士﹐從此溫養子珠﹐勿忘勿助﹐久之神明自生﹐漸漸四通八達﹐身中九竅百脈三百六十骨節﹐八萬四千毛孔﹐一齊穿透﹐自然光潤和澤﹐感而畢通。卽易所云美在其中而暢於四肢也。故曰「黃中漸通理﹐潤澤達肌膚」。

道有初有終﹐有本有末。初者﹐煉己下手之功。終者﹐入室了手之事。初如木之有榦﹐本也。終如木之有標﹐末也。然須知最初下手一步便是末後了手一步。所謂但得本莫愁末也。初基一步便踏著正路﹐從此循序漸進﹐修持之功自然節節相應。原始可以要終﹐卽本可以該末矣。故曰「初正則終修﹐榦立末可持」。然則﹐孰爲初孰爲本﹖要在一者而已。未生以前惟得一則成人。有生以後能抱一卽成丹。蓋一生二﹐二生三﹐三生萬物。順去生人生物者﹐此一也。而三返二﹐二返一﹐一返虛無。逆來成聖成仙者﹐亦此一也。太上云「得其一﹐萬事畢」。又曰「谷神不死﹐是謂元牝」。谷神至虛而至靈﹐其妙生生不已。從生生不已處分出元牝。其體則一﹐其用則兩。祕在掩蔽二字。掩者掩其元門﹐蔽者蔽其牝戶。若非一者在中﹐豈能掩蔽。然非掩蔽於外﹐亦不成其爲一。此中竅妙﹐非得眞師指授。縱饒慧過顏閔﹐莫能彊猜。況世間凡夫乎﹖故曰「一者以掩蔽﹐世人莫知之」。所云黃中﹐是指出祖竅之中。所云一者﹐是指出祖竅之一。知中則知竅﹐知一則知竅中之妙﹐知竅中之妙便知本來祖性﹐便知守中抱一是養性第一步工夫。

兩竅互用章第七

上徳無爲﹐不以察求。下徳爲之﹐其用不休。上閉則稱有﹐下閉則稱無。無者以奉上﹐上有神明居。此兩孔穴法﹐金炁亦相胥。知白守黑﹐神明自來。白者金精﹐黑者水基。水者道樞﹐其數名一。陰陽之始﹐元含黃芽。五金之主﹐北方河車。故鉛外黑﹐內懷金華。被褐懷玉﹐外爲狂夫。金爲水母﹐母隱子胎。水爲金子﹐子藏母胞。眞人至妙﹐若有若無。彷佛太淵﹐乍沈乍浮。退而分布﹐各守境隅。采之類白﹐造之則朱。煉爲表衛﹐白裏眞居。方圓徑吋﹐混而相拘。先天地生﹐巍巍尊髙。旁有垣闕﹐狀似蓬壺。環匝關閉﹐四通踟躕。守禦密固﹐遏絕姦邪。曲閣相連﹐以戒不虞。可以無思﹐難以愁勞。神炁滿室﹐莫之能畱。守之者昌﹐失之者亡。動靜休息﹐常與人俱。

此章直指坎離兩竅之用爲金丹關鍵也。

上徳無爲﹐不以察求。下徳爲之﹐其用不休。上閉則稱有﹐下閉則稱無。無者以奉上﹐上有神明居。此兩孔穴法﹐金炁亦相胥。

此節指兩竅之妙用也。大道非一不神﹐非兩不化。上章云一者以掩蔽旣明示人以得一矣。然而掩蔽之妙﹐其體則存乎一﹐其用不離乎兩。蓋金丹妙用只在後天坎離﹐坎離妙用不出先天干坤。究竟只是性命二字。性者﹐先天一點靈光﹐眞空之體也。其體圓成周徧﹐不減不增。在天爲資始之乾元﹐在人便是父母未生前本來面目。故名上徳。此中本無一物﹐靈光獨耀﹐迥脫塵根。若從意根下卜度推求﹐便失之萬里。蓋性本天然﹐莫容擬議。直是覓卽不得。故曰「上徳無爲﹐不以察求」。命者﹐先天一點祖炁﹐妙有之用也。其用樞紐三才﹐括囊萬化。在天爲資生之坤元﹐在人便是地一聲時立命之根﹐故名下徳。其中元炁周流﹐潛天潛地。變現無方。若向一色邊沈空守寂﹐便墮在毒海。蓋命屬有作﹐不落頑空。一息不運卽死。故曰「下徳爲之﹐其用不休」。「上閉則稱有」者﹐坤入乾而成離也。先天之幹本是上徳﹐只因坤中一陰上升﹐幹家陽炁從外而閉之。所謂「至陰肅肅﹐出乎天者也」。幹中得此一陰﹐性轉爲命﹐感而遂通﹐遂成有爲之下徳矣。人但知離體中虛﹐便認做眞空。不知這一點虛處﹐正是眞空中妙有﹐喚作無中有。「下閉則稱無」者﹐乾入坤而成坎也。先天之坤本是下徳﹐只因幹中一陽下降﹐坤家陰炁亦從外而閉之。所謂「至陽赫赫﹐發乎地者也」。坤中得此一陽﹐命轉爲性﹐寂然不動﹐依然無爲之上徳矣。人但知坎體中寔﹝shí﹐同「實」﹞﹐便認做妙有。不知這一點寔處﹐正是妙有中眞空﹐喚作有中無。坤中旣受幹炁﹐還以此點眞陽﹐上歸於幹。是謂反本還原﹐歸根復命。自是先天神室中產出一點鄞鄂﹐是爲萬劫不壞之元神。故曰「無者以奉上﹐上有神明居」。神明之妙用﹐全在中黃正位。然非坎中眞金之精上升﹐離中眞水之炁下降﹐有無互入﹐兩者交通成和﹐神明亦何自而生耶﹖故曰「此兩孔穴法﹐金炁亦相胥」。兩孔穴卽坎離兩用之竅妙﹐所謂元牝之門﹐世莫知者也。

知白守黑﹐神明自來。白者金精﹐黑者水基。水者道樞﹐其數名一。陰陽之始﹐元含黃芽。五金之主﹐北方河車。故鉛外黑﹐內懷金華。被褐懷玉﹐外爲狂夫。

此節﹝原文爲「章」有誤﹞直指水中之金爲先天丹母也。承上言所謂神明者﹐亦非自然而來﹐須有一段作用。其作用全在知白守黑﹐知白守黑者﹐白卽坎中眞精﹐黑卽離中眞水。人能洞徹眞空﹐靜存妙有﹐一點神明自然從虛無中生出。心印經所謂﹕「存無守有﹐頃刻而成」也。只此便是金丹﹐便是後天返先天處。故曰「知白守黑﹐神明自來」。魏公又恐人不識金丹原本﹐故重提之曰白者金精﹐黑者水基。言此白者非有形之金﹐乃空劫中虛無元性也。元性本純白無染﹐便是未生以前乾元面目﹐卽所云上徳也。白者豈非金之精乎﹖此黑者非行地之水﹐乃虛無中所生之一炁也。一炁本鴻蒙未分﹐便是地一聲以後坤元根基﹐卽所云下徳也。黑者豈非水之基乎﹖先天金性卽渾成大道﹐尙無一之可名﹐及乎道旣生一﹐露出端倪﹐便稱天一之水﹐是爲道之樞機﹐而金性藏於其中矣。故曰「水者道樞﹐其數名一」。最初一點眞水中藏眞金﹐爲元炁生生之根本。故曰「陰陽之始﹐元含黃芽」。黃芽者﹐取水中藏金之象﹐指先天一而言也。先天一炁正是幹家金精﹐能總持萬化﹐爲後天五行生生之眞宰﹐而深藏北極太淵之中。故曰「五金之主﹐北方河車」。五金者﹐借外煉銀鉛砂汞土以諭身中五行之精﹐卽此一物﹐以其外之純黑也﹐故象鉛。以其黑中含白也﹐故又有金華之象。譬若有人外被褐而內懷玉﹐外若狂夫中藏聖哲﹐豈非神明不測者乎﹖此言眞鉛之別於凡鉛也。苟能知白守黑﹐則神明自來矣。金丹妙用﹐只在水中之金。此段特顯其法象。《入藥鏡》雲「水鄕鉛﹐只一味」﹐《悟眞篇云》「黑中有白爲丹母」﹐此之謂也。

金爲水母﹐母隱子胎。水爲金子﹐子藏母胞。眞人至妙﹐若有若無。彷佛太淵﹐乍沈乍浮。退而分布﹐各守境隅。采之類白﹐造之則朱。煉爲表衛﹐白裏眞居。

此節重指金水兩竅之用並兩而歸一也。上節合言水中金﹐此又分言金水兩體。金精本能生水﹐水之母也。幹中眞金隱在坤水包絡中﹐故曰「母隱子胎」。卽上文所云下閉則稱無也。水本金之所生﹐金之子也。坤中眞水藏在幹金匡廓內﹐故曰「子藏母胞」。卽上文所云上閉則稱有也。金水互用便是兩弦之炁兩畔同升合爲一﹐而眞人出其中矣。眞人存於中宮﹐非有非無﹐靈妙不測。故曰「眞人至妙﹐若有若無」。「彷佛太淵」者﹐眞人潛深淵也。「乍沈乍浮」者﹐浮游守規中也。金水交會之際﹐同在中央。及旣交而退﹐眞人處中﹐兩者依舊分布上下﹐一南一北﹐「各守境隅」矣。其初采取北方坎中之金﹐本來一片純白﹐及至鍛以南方離中眞火﹐然後赫然發光﹐豈非「采之類白﹐造之則朱」乎。然此一點眞種﹐非有非無﹐本質極其微妙﹐須賴中黃坤母環衛而乳哺之﹐方得安居神室﹐不動不搖。故曰「煉爲表衛﹐白裏眞居」。此段言並兩歸一﹐乃藥物入鑪之象。卽上所云「無者以奉上﹐上有神明居」也。

方圓徑吋﹐混而相拘。先天地生﹐巍巍尊髙。旁有垣闕﹐狀似蓬壺。環匝關閉﹐四通踟躕。守禦密固﹐遏絕姦邪。曲閣相連﹐以戒不虞。可以無思﹐難以愁勞。神炁滿室﹐莫之能畱。守之者昌﹐失之者亡。動靜休息﹐常與人俱。

此節特顯鑪鼎法象﹐而火候卽在其中。中黃神室之中不過徑吋﹐圓以象天﹐方以象地﹐中有眞人居之。渾渾沌沌﹐形如雞子。《黃庭經》云「方圓一吋處此中」是也。故曰「方圓徑吋﹐混而相拘」。徑吋之地﹐卽元關也。元關一竅﹐大包六合﹐細入微塵﹐未有天地先有此竅﹐號爲天中之天。內藏元始祖炁。豈非「先天地生﹐巍巍尊髙」者乎。此竅當天地正中﹐左右分兩儀﹐上下定三才。左通元門﹐右達牝戶。上透天關﹐下透地軸。八面玲瓏﹐有如蓬島方壺之象。豈非「旁有垣闕﹐狀似蓬壺」者乎。「環匝關閉﹐四通踟躕」者﹐深根固蒂﹐牢鎭八門﹐令內者不出也。「守禦密固﹐遏絕姦邪」者﹐收視返聽﹐屏除一切﹐令外者不入也。靈竅相通﹐本無隔礙﹐然必防危慮險。故曰「曲閣相連﹐以戒不虞」。定中回光﹐本無間斷﹐又必優遊自然。故曰「可以無思﹐難以愁勞」。神室中元始祖炁人人具足﹐本來洋溢充滿﹐但人自不能久畱耳。故曰「神炁滿室﹐莫之能畱」。眞人旣安處神室﹐必須時時相顧﹐刻刻相守。若一刻不守﹐便恐致亡失之患。故曰「守之者昌﹐失之者亡」。惟是一動一靜不敢自由﹐直與神室中眞人呼吸相應﹐彼動則與之俱動﹐彼靜則與之俱靜﹐彼休息則與之俱休息。勿助勿忘﹐綿綿若存﹐火候才得圓足。故曰「動靜休息﹐常與人俱」。

此段言鑪鼎之象而兼溫養之功。卽上文所云「金炁亦相胥」之作用也。

此章首揭出有無兩用之竅是眞鑪鼎﹐次別金水二炁之用是眞藥物﹐末了更示人以溫養防護之功是眞火候。金丹關鍵已全具此中﹐不可忽過。

明辧邪正章第八

是非歷髒法﹐內觀有所思。履行步斗宿﹐六甲次﹝以﹞日辰。陰道厭九一﹐濁亂弄元胞。食炁鳴腸胃﹐吐正吸外邪。晝夜不臥寐﹐晦朔未嘗休。身體日疲倦﹐恍惚狀若癡。百脈鼎沸馳﹐不得淸澄居。累土立壇宇﹐朝暮敬祭祀。鬼物﹝神﹞見形象﹐夢寐感慨之。心歡意喜悅﹐自謂必延期﹐遽以夭命死﹐腐露其形骸。舉措輒有違﹐悖逆失樞機。諸術甚眾多﹐千條有萬餘﹐前卻違黃老﹐曲折戾九都。明者省厥旨﹐曠然知所由。

此章歷指旁門之謬以分別邪正也。欲知大道之是﹐當先究旁門之非。旁門種種﹐邪謬不可枚舉﹐姑約略而計之。

是非歷髒法﹐內觀有所思。

此內觀五臟﹐著於存想之旁門。

履行步斗宿﹐六甲次﹝以﹞日辰。

此履罡步斗﹐泥於符術之旁門。

陰道厭九一﹐濁亂弄元胞。

此九淺一深﹐采陰補陽之旁門。

食炁鳴腸胃﹐吐正吸外邪。

此吞服外气﹐吐故納新之旁門。

晝夜不臥寐﹐晦朔未嘗休。

此搬精運气﹐常坐不臥之旁門。

身體日疲倦﹐恍惚狀若癡。百脈鼎沸馳﹐不得淸澄居。

以上五種旁門俱是求之身內者。種種捏怪﹐勉彊行持﹐究其流獘﹐至於身體疲倦﹐精神恍惚﹐周身之百脈勢必奔逸散馳﹐而無一刻淸寧澄湛之時。求之身內者其惡驗如此。

累土立壇宇﹐朝暮敬祭祀。鬼物﹝神﹞見形象﹐夢寐感慨之。

此祭煉鬼物﹐入夢現形之旁門。

心歡意喜悅﹐自謂必延期﹐遽以夭命死﹐腐露其形骸。

以上一種旁門是求之身外者。初時朝暮祭祀﹐妄冀鬼物救助﹐益算延年﹐不知反爲鬼物所憑﹐流入陰魔邪術﹐旣而或遭王難﹐或遘奇疾﹐本欲長生﹐反夭厥命。腐露形骸﹐爲世俗之所恥笑矣。求之身外者﹐其惡驗又如此。

章首是非二字直貫到底﹐言金丹大道全在養性﹐非是此等旁門可得而混入也。養性工夫卽在前兩章中。旁門反之﹐故遭種種惡驗。

舉措輒有違﹐悖逆失樞機。諸術甚眾多﹐千條有萬餘﹐前卻違黃老﹐曲折戾九都。明者省厥旨﹐曠然知所由。

此段結言旁門之背道也。金丹大道﹐莫過養性。原本黃帝老子虛無自然宗旨。故陰符道徳兩經直指盡性盡命最上一乘法門﹐與三聖作易同一樞機。世人不悟﹐往往流入旁門。動輙千差萬別﹐悖逆之極﹐全失其樞機矣。以上所列五六種﹐或求之身內﹐或求之身外﹐只是略舉一隅﹐引而伸之﹐千條萬緒﹐可以類推。大約非黃老復命歸根之功﹐卽非黃老九宮洞房之奧。此輩甘墮旁蹊﹐如卻行求前﹐徒費曲折耳。明眼之士﹐亟發信心﹐參禮眞師﹐窮取性命根源本來面目。倘能於片言之下洞徹宗旨﹐方知本來一條平坦道路﹐人人可得而由。再加向上功夫﹐勤行伏煉﹐庶乎脫旁蹊而超彼岸矣。

上篇

﹤下卷言伏食共計七章乃上篇之下也﹥

此章專言伏食而禦政養性已寓其中。前面禦政諸章但陳一陰一陽法象﹐養性諸章但指一性一命本體。至於陰陽之配合﹐性命之交並﹐別有妙用存焉。此伏食之功所以爲金丹要關鍵也。伏者取兩物相制爲用﹐食者取兩物相並爲一。蓋假鉛汞凡藥巧諭性命眞種﹐借鼎鑪外像旁通身心化機。以有形顯無形﹐乃是伏食宗旨。究非燒茅弄火一切旁門可得﹐而假借也。藥在鑪中﹐須用眞火鍛煉﹐故末篇又云鑪火之事。

兩弦合體章第九

火記不虛作﹐演易以明之。偃月法鑪鼎﹐白虎爲熬樞﹔汞日爲流珠﹐靑龍與之俱。舉東以合西﹐魂魄自相拘。上弦兌數八﹐下弦艮亦八﹐兩弦合其精﹐乾坤體乃成。二八應一斤﹐易道正不傾。

此章直指金水兩弦之炁﹐先分後合﹐示人以眞藥物也。

火記不虛作﹐演易以明之。偃月法鑪鼎﹐白虎爲熬樞﹔汞日爲流珠﹐靑龍與之俱。舉東以合西﹐魂魄自相拘。

此節指兩弦眞炁爲金丹之用也。前養性章中俱說虛無自然大道﹐尙不及龍虎鉛汞諸異名﹐到此方說。臨鑪作用要緊全在金水兩物﹐曰鑪鼎﹐曰鉛汞﹐曰龍虎﹐曰上下兩弦﹐種種曲譬皆是物也。世傳古丹經有火記六百篇﹐魏公仿之作參同契﹐其實非也。火記本無﹐其文卽在先天羲易中。蓋日月爲易﹐不過一陰一陽﹐體屬乾坤﹐用寄坎離。一切異名皆從此演出﹐於乾坤寓鑪鼎法象﹐於坎離寓藥物法象﹐其餘六十卦三百六十爻卽寓火候法象。一日兩卦﹐一月之候正應周天三百六十度數﹐又以一月配一年﹐便成火記六百篇。究竟只是日月爲易﹐一陰一陽而已。故曰「火記不虛作﹐演易以明之」。坎爲太陰眞水﹐本是月精﹐然必受符於日﹐晦朔交會之間﹐陰極轉陽﹐魄中生魂﹐一陽實生於朔﹐火力尙微﹐到初三日沒時﹐庚方之上一陽初動而爲震﹐一鉤偃仰成偃月之象﹐坎水中產出金精。所謂虎向水中生也。金伏鑪中﹐必須鍛之乃出﹐是爲上弦兌體。故曰「偃月法鑪鼎﹐白虎爲熬樞」。此舉鑪鼎以包藥物也。離爲太陽眞火﹐本是日光﹐然必合體於月﹐日月對望之際﹐陽極轉陰﹐魂中生魄﹐一陰實生於望﹐水炁尙藏﹐到十六日平明時﹐辛方之上一陰初降而爲巽﹐盛滿欲流﹐有流珠之象。離火中生出木液。所謂龍從火裏出也。木性順金﹐恆欲流而就下﹐是謂﹝爲﹞下弦艮體。故曰「汞日爲流珠﹐靑龍與之俱」。此舉藥物以該鑪鼎也。於是驅東方之龍以就西方之虎﹐流珠與金華﹐情性旣已相投﹐地魄與天魂﹐金木自然相制。故曰「舉東以合西﹐魂魄自相拘」。此言兩竅互用﹐金炁相胥之妙。假兩弦法象以發明之也。

上弦兌數八﹐下弦艮亦八﹐兩弦合其精﹐乾坤體乃成。二八應一斤﹐易道正不傾。

此節言兩弦之炁合而成丹也。自震庚一點偃月進至二陽﹐便屬上弦之兌﹐其卦气納丁﹐此時水中胎金魄中魂半﹐所謂上弦金半斤也。如顚倒取之亦可雲水半斤﹐故曰「上弦兌數八」。自巽辛一點流珠退到二陰﹐便屬下弦之艮﹐其卦气納丙﹐此時金中胎水魂中魄半﹐所謂下弦水半斤也。如顚倒取之亦可云金半斤﹐故曰「下弦艮亦八」。前取兩物相制﹐故云金木。此又取一體相生﹐故雲金水。其用一也。兌體本屬純乾﹐因上爻易坤一陰﹐遂成少女。艮體本屬純坤﹐因上爻易幹一陽﹐遂成少男。今者兩畔同升合而爲一﹐純金還幹性﹐處內而立鄞鄂﹐純水還坤命﹐處外而作胞胎﹐一粒金丹產在中黃土釜。豈非「兩弦合其精﹐乾坤體乃成」乎﹖須知兩弦之時﹐卽具全體。到得全體之時﹐卻不見有兩弦。全體之合得諸自然﹐兩弦之分別有妙用。所謂月之圓存乎口訣也。夫兩弦旣合﹐鉛止半斤﹐汞惟八兩﹐正應金丹一斤之數。乾坤之全體從艮兌之分體而成也﹐艮兌之分體又從坎離之中體而出也。坎離之體不過一日一月﹐前所云日月爲易者﹐到此適得其平而無傾昃﹝zè太陽偏西之意﹞之患矣。故曰「二八應一斤﹐易道正不傾」。卽後天兩弦之用以還先天乾金之體﹐方是金丹作用。正所云演易以明之者﹐此伏食之第一義也。

金返歸性章第十

金入於猛火﹐色不奪精光。自開辟以來﹐日月不虧明。金不失其重﹐日月形如常。金本從月生﹐朔旦受日符。金返歸其母﹐月晦日相包。隱藏其匡廓﹐沈淪於洞虛。金復其故性﹐威光鼎乃熺。

此章直指先天金性爲丹道之基也。上章並舉金水兩弦猶屬對法﹐此則並兩歸一﹐直提金性根源﹐令學道者知有歸宿處﹐且如世間眞金入猛火中鍛煉一番﹐精光自然倍增﹐罔有奪其色者﹐凡金尙然﹐矧﹝shěn況且之意。﹞此本來金性原屬乾元﹐先天地生﹐萬劫不壞﹐有能奪其精光者乎﹖故曰「金入於猛火﹐色不奪精光」。當其混蒙初剖﹐地辟天開﹐幹中一陽旣破而爲離﹐坤中一陰遂實而爲坎。坎屬太陰﹐其精爲金。離屬太陽﹐其光爲火。坎中眞金鍛以離中眞火﹐精光自然團結不散。所以日月合體﹐而亙古亙今光明不息。故曰「自開辟以來﹐日月不虧明」。世間眞金入猛火中﹐鍛煉數過﹐分量終不增減纖﹝xiān通「纖」﹞毫﹐況本來金性無欠無餘﹐由他在乾坤大冶中千變萬化﹐分量斷然不增不減矣。所以自有日月以來﹐升沈出沒﹐不知幾經薄蝕﹐而圓明之體萬古長存者﹐惟金性不毀故也。故曰「金不失其性﹝前爲「重」字﹞﹐日月形如常」。金之精光本一﹐而日月分受之。日得其光常主外施﹐月得其精常主內藏。究竟日月原非二體﹐精光亦非二物﹐坎中金精𨿽若寄體於月﹐實則受胎於日。人但見初三之夕﹐一點陽光倏從庚方出現﹐似乎金從月生﹐不知這點光明原﹝書中爲「元」﹐疑有誤﹞從太陽中來。只因晦朔之交﹐日月合璧﹐日魂返照月魄﹐感而有孕。至於朔旦一陽初動﹐月魄乃遡﹝sù同「溯」﹞日魂而生明﹐震來受符矣。故曰「金本從月生﹐朔旦受日符」。蓋坎中金精原從幹金中分來﹐故以幹爲父。又從坤土中產出﹐故以坤爲母。月當晦時與日媾精﹐兩相撢持﹐日在上﹐月居下﹐日精入在月中﹐盡爲太陰所收﹐月光包在日內﹐盡爲太陽所挕﹝shè古同「攝」﹞﹐光盡體伏﹐純黑無光﹐乃坎金返歸坤土之象。故曰「金返歸其母﹐月晦日相包」。當金返歸母之時﹐月旣爲日所包﹐陽光遂隱匿潛伏﹐深藏於北方虛危之地﹐一點金精沈在北極太淵空洞虛無之中。在造化爲日月合璧﹐旋璣停輪。在吾身爲神歸炁穴﹐大藥入鑪之時也。故曰「隱藏其匡廓﹐沈淪於洞虛」。未幾而陰極陽生﹐金性來復﹐庚方之上一陽復萌﹐在造化爲哉生明﹐在吾身爲大藥將產﹐出坤鑪而上升乾鼎。坎中眞金到此才得返本還源﹐復其乾父之性﹐赫然成丹﹐而光明洞徹太虛矣。豈非「金復其故性﹐威光鼎乃熺」乎﹖

此章直指金性爲造化之根﹐生身之本。造化之奧全在河圖﹐水爲五行開先﹐故天一卽生水﹐沿而下之﹐水生木﹐木生火﹐火生土﹐到土方才生金﹐金獨處其最後﹐而全五行之气﹐是造化以金爲要終也。土爲五行殿後﹐故天五才生土﹐遡而上之生土者火﹐生火者木﹐生木者水﹐水卻從金而生。金復處﹐其最先而辟五行之源﹐是造化又以金爲原始也。此終則有始之妙也。金在吾身卽屬先天祖性﹐父母未生以前﹐此性圓同太虛。迨媾精以後﹐地水火風四大假合而成幻軀﹐太虛中一點眞性落於其中方能立命﹐是吾身以金爲原始也。及乎四大假合之軀終歸變滅﹐而此金性獨不與之俱變﹐萬劫長存﹐是吾身又以金爲要終也。此無終無始之妙也。昔羲皇作易﹐剖開太極﹐劈破天心﹐最初落下一點便成乾卦﹐乾爲天﹐而孔子翼之曰﹕萬物資始。幹爲金﹐而孔子翼之曰﹕純粹以精。此萬世盡性至命之準則也。釋迦得此以證丈六之身﹐故尊之曰﹕金仙。元始得此以結一黍之珠﹐故寶之曰﹕金丹。三教根源同一金性﹐外此卽墮旁蹊曲徑矣。此學道者所當細參也。

從金性二字參出三教聖人立地處﹐可謂泄盡天機。卽此見參同一書﹐無人不當讀﹐無時不當讀矣。

二土全功章第十一

子午數合三﹐戊己號稱五。三五旣和諧﹐八石正綱紀。呼吸相含育﹐佇息﹝思﹞爲夫婦。黃土金之父﹐流珠水之子。水以土爲鬼﹐土鎭水不起。朱雀爲火精﹐執平調勝負。水盛火消滅﹐俱死歸厚土。三性卽會合﹐本性共宗祖。巨勝尙延年﹐還丹可入口。金性不敗朽﹐故爲萬物寶。術士伏食之﹐壽命得長久。土遊於四季﹐守界定規矩。金砂入五內﹐霧散若風雨。燻蒸達四肢﹐顏色悅澤好。發白皆變黑﹐齒落還舊所。老翁復壯丁﹐耆嫗成奼女。攺形免世厄﹐號之曰眞人。

此章專揭二土之用造化成丹﹐示人以歸根之要也。

子午數合三﹐戊己號稱五。三五旣和諧﹐八石正綱紀。呼吸相含育﹐佇息﹝思﹞爲夫婦。

此節言水火二用必歸於中土也。蓋丹道妙用無過水火﹐水火妙用不離戊己﹐大約舉一卽兼兩﹐舉兩卽兼三﹐會三乃歸一。故水火旣濟﹐其功用全賴中央眞土。水屬北方正子﹐在吾身爲坎戊月精﹐天一所生﹐其數得一。火屬南方正午﹐在吾身爲離己日光﹐地二所生﹐其數得二。兩者一合﹐便成三數。坎中有戊﹐是爲陽土。離中有己﹐是爲陰土。在吾身爲中黃眞意。土本天五所生﹐獨得五數。故曰「子午數合三﹐戊己號稱五」。合之而三性具矣。水火異性﹐各不相入。惟賴中央土徳多方調燮﹐方得相濟爲用。由是水一火二得中央之土﹐列爲四象﹐重爲八卦。四正四隅﹐分布環拱﹐便成八石之象。豈非「三五旣和諧﹐八石正綱紀」乎﹖外煉之術以五金配五行﹐以八石配八卦﹐丹頭一到﹐五金八石皆點化而成眞金。故仙翁假外像以諭內功﹐切不可泥象執文。水火旣已相濟﹐其中一合一辟﹐便有呼吸往來。呼至於根﹐吸至於蒂﹐總賴中宮眞土含藏而停育之。此呼吸非口鼻之气﹐乃眞息也。眞息往來﹐初無間斷﹐自相合辟於中土﹐不啻﹝chì﹝不～﹞a。不止﹐不只﹐如「～～如此」﹔b。不異於﹐如「～～兄弟」。﹞夫婦之相配偶﹐乃眞胎也。中宮之眞胎不動﹐而一水一火自然呼吸其中。猶太虛之眞胎不動﹐而一日一月自然呼吸其中。豈非﹕「呼吸相含育﹐佇息爲夫婦」乎﹖此段直指眞息﹝原文爲「意」﹐疑有誤﹞爲金丹之母﹐南華經云﹕眞人之息以踵。心印經云﹕呼吸育淸。黃庭經云﹕後有密戶前生門﹐出日入月呼吸存。皆言眞息也。此處指北方正子爲水﹐南方正午爲火﹐以本體而言。後面指離中流珠爲水﹐坎中金精爲火﹐又以顚倒互用而言矣。

黃土金之父﹐流珠水之子。水以土爲鬼﹐土鎭水不起。朱雀爲火精﹐執平調勝負。水盛火消滅﹐俱死歸厚土。三性卽會合﹐本性共宗祖。

此節言眞土妙用能使三家歸一也。戊己二土分屬水火﹐水火之中便藏金木﹐而終始不離於土。蓋生身受炁之初﹐卽有中黃眞土爲金精之所自出﹐此金本是幹家祖性﹐中宮不動元神。只因幹金一破流入坤中﹐實而爲坎。坎中金精便屬戊土﹐卽所謂金華也。惟坎中金精從乾父而生﹐故曰「黃土金之父」。幹之一陽旣入坎中﹐中間換入一陰﹐破而爲離﹐正是坤宮眞水化出離中木液﹐便屬己土﹐卽所謂太陽流珠也。惟離中流珠從坤母而出﹐故曰「流珠水之子」。此言三性之順而相生者也。坎中金精是爲太陽眞火﹐離中木液是爲太陰眞水。離中陰水易至泛濫﹐來克坎中陽火﹐坎中之火乃生中央眞土以制之。故曰「水以土爲鬼﹐土鎭水不起」。離中之水能克坎中眞火﹐中央之土能制離中眞水﹐而坎中之火又能生中央眞土。所以水火相克﹐兩下交戰﹐全賴中央眞土調停火候。不使兩家偏勝﹐庶幾各得其平。故曰「朱雀爲火精﹐執平調勝負」。朱雀是火候之火﹐不可偏屬兩家﹐所以特稱火精。火盛而有炎上之患﹐賴眞水以消滅之。水盛而有泛濫之處﹐又賴眞土以鎭伏之。火性一死﹐永不復燃。水性一死﹐永不復流。俱銷歸於眞土之中。故曰「水盛火消滅﹐俱死歸厚土」。此言三家之逆而相克者也。三家順而相生﹐須從中宮之土生起。三家逆而相克﹐亦從中宮之土克起。所以丹道作用全在眞意。念頭起處﹐系人生死之根。順之則流轉不窮﹐逆之則輪回頓息。於此起手卽於此歸根。不可不知離中眞水稱一性﹐坎中眞火稱一性﹐中央眞土獨稱一性。方其未歸之前彊分三性﹐旣歸之後﹐方知三性本來只是一性。最初太極函三﹐渾然天地之心﹐不可剖析。因混沌一剖﹐水火遂分上下兩弦﹐並中土而成三家。此由合而分也。後來兩弦之炁由分而合﹐戊己二土銷歸中央﹐依然一个宗祖。張紫陽所謂「追二炁於黃道﹐會三性於元宮」是也。故曰「三性卽會合﹐本性共宗祖」。初云夫婦以兩性相配而言也。繼云父子言兩性之所自出也。究云宗祖乃並爲一性矣。夫婦諭坎離﹐父母諭乾坤﹐是爲兩儀四象。宗祖諭中央祖土﹐便是返太極處﹐歸根復命之妙於此可見。

巨勝尙延年﹐還丹可入口。金性不敗朽﹐故爲萬物寶。術士伏食之﹐壽命得長久。土遊於四季﹐守界定規矩。金砂入五內﹐霧散若風雨。燻蒸達四肢﹐顏色悅澤好。發白皆變黑﹐齒落還舊所。老翁復壯丁﹐耆嫗成奼女。攺形免世厄﹐號之曰眞人。

此節言伏食之神驗也。三性會合便成金丹﹐吞入口中便稱伏食。迥非旁門服食之術也。世間藥艸如巨勝之類尙可延年益算﹐況金性堅剛萬劫不朽﹐豈不爲萬物中至寶﹖道術之士倘能伏此先天一炁﹐壽命有不長久者乎﹖戊己二土本無定位﹐周流四季﹐在東則爲辰土﹐在南則爲未土﹐在西則爲戍土﹐在北則爲丑土。木火金水無非土之疆界﹐作丹之時﹐賴此土以立中宮之基﹐伏丹之時﹐仍賴此土以定四方之界。故曰「土遊於四季﹐守界定規矩」。金砂卽還丹也﹐蓋兩物所結就者。入五內卽是入口﹐蓋指方吋而言﹐非服食之邪說也。「霧散若風雨」以下俱是伏丹後自然之驗。丹旣吞入口中﹐靈變不測。周身八萬四千毛孔﹐若雲騰霧散﹐風雨暴至之狀。四肢自然燻蒸﹐顏色自然悅澤﹐發白還黑﹐齒落轉生﹐老翁復成壯男﹐老嫗變成奼女﹐劫運所不能制﹐造物所不能厄﹐任他滄海成田﹐由我逍遙自在﹐「號之曰眞人」不亦宜乎﹖

同類合體章第十二

胡粉投火中﹐色壞還爲鉛。冰雪得溫湯﹐解釋成太玄。金以砂爲主﹐稟和於水銀。變化由其眞﹐終始自相因。欲作伏食仙﹐宜以同類者﹐植禾當以谷﹐覆雞用其卵。以類輔自然﹐物成易陶冶。魚目豈爲珠﹖蓬蒿不成檟。類同者相從﹐事乖不成寶。燕雀不生鳳﹐狐兔不乳馬。水流不炎上﹐火動不潤下。世間多學士﹐髙妙負良材。邂逅不遭値﹝遇﹞﹐耗火亡資財。據按依文說﹐妄以意爲之。端緒無因緣﹐度量失操持。搗治羌石膽﹐雲母及礬﹝fán見「礬」﹞磁。硫磺燒豫章﹐泥汞相煉飛。鼓鑄五石銅﹐以之爲輔樞。雜性不同類﹐安肯合體居。千舉必萬敗﹐欲黠反成癡。稚年至白首﹐中道生狐疑。背道守迷路﹐出正入邪蹊。管窺不廣見﹐難以揆方來。僥幸訖不遇﹐聖人獨知之。

此章言同類相從﹐方稱伏食﹐而外煉者失其眞也。

胡粉投火中﹐色壞還爲鉛。冰雪得溫湯﹐解釋成太玄。金以砂爲主﹐稟和於水銀。變化由其眞﹐終始自相因。

此節正言水火同類相變化而成丹也。何爲同類﹖人但知坎爲水﹐不知坎中一陽本從幹家來﹐正是太陽眞火。陽與陽爲同類﹐故坎中眞火恆欲炎上以還幹。人但知離爲火﹐不知離中一陰本從坤宮來﹐正是太陰眞水。陰與陰爲同類﹐故離中眞水恆欲就下以還坤。此卽大易「水流濕﹐火就燥」。本乎天者親上﹐本乎地者親下﹐各從其類之義也。魏公先以世間法諭之﹐如胡粉本是黑鉛燒就﹐一見火則當下還復爲鉛。冰雪本是寒水結成﹐一見湯則立卽解釋成水。可見火還歸火﹐水還歸水﹐本性斷不可違矣。煉金丹者﹐只取一味水中之金﹐水中之金卽命蒂也﹐本來原出於幹性。自乾破爲離﹐離爲性根﹐中有眞陰﹐得南方火炁﹐砂之象也。學人欲暸命宗﹐必須以性爲主。故曰「金以砂爲主」。而此離中砂性﹐得火則飛﹐未易降伏﹐仍賴北方水中之金以制之。學人欲暸性宗﹐又必須以命爲基。故曰「稟和於水銀」。要知砂與水銀原是一體同出而異名者也。其初原從一體變化而成兩物﹐其究還須從兩物變化而歸一體。只此眞陰眞陽﹐同類交感﹐相因爲用而已。故曰「變化由其眞﹐終始自相因」。變化之法﹐不過流戊就己﹐顚倒主賓﹐使後天坎離還復先天干坤耳。張紫陽云「陰陽得類方交感﹐二八相當自合親」﹐此之謂也。

欲作伏食仙﹐宜以同類者﹐植禾當以谷﹐覆雞用其卵。以類輔自然﹐物成易陶冶。魚目豈爲珠﹖蓬蒿不成檟。類同者相從﹐事乖不成寶。燕雀不生鳳﹐狐兔不乳馬。水流不炎上﹐火動不潤下。

此節旁證同類之義也。伏食之法只取砂與水銀二物變化成丹。金以制砂﹐其義爲伏。吞入五內﹐其義爲食。非伏食無由作仙﹐非同類之物﹐無由取以伏食。故曰「欲作伏食仙﹐宜以同類者」。此二句爲通章要領﹐以下旁引曲諭總是發明同類二字﹐世間一切有情無情之物﹐莫不各有其類。若同類者相從﹐有如植禾之必以谷﹐覆雞之必用卵﹐其炁自然相輔﹐庶幾物得化生而易於陶冶矣。若非類彊合﹐則如魚目之不可爲珠﹐蓬蒿﹝hā﹞之不得成檟﹐燕雀之決不生鳳﹐狐兔之決不產馬。其性迥然各別﹐必至事情乖違﹐而難以成寶矣。何況水本流濕﹐其潤下之性也﹐一流卽不能彊之使上。火本就燥﹐其炎上之性也﹐一動卽不能彊之使下。此一坎一離所以各從其類﹐砂與水銀之所以變化而成丹也。卽伏食之義也。

世間多學士﹐髙妙負良材。邂逅不遭値﹝遇﹞﹐耗火亡資財。據按依文說﹐妄以意爲之。端緒無因緣﹐度量失操持。搗治羌石膽﹐雲母及礬﹝fán見「礬」﹞磁。硫磺燒豫章﹐泥汞相煉飛。鼓鑄五石銅﹐以之爲輔樞。雜性不同類﹐安肯合體居。千舉必萬敗﹐欲黠﹝xiá﹞反成癡﹝chī同「癡」﹞。稚年至白首﹐中道生狐疑。背道守迷路﹐出正入邪蹊。管窺不廣見﹐難以揆方來。僥幸訖不遇﹐聖人獨知之。

此節端破鑪火之謬言。一切有形有質者皆非同類之眞也。欲煉還丹必須采取藥物﹐一性一命本先天無形之妙﹐諭爲鉛汞﹐迥非凡砂水銀。欲煉還丹必是安鑪立鼎﹐藥物入鑪﹐用先天眞火鍛煉﹐諭爲鑪火﹐迥非燒茅弄火。還丹工用﹐全資火候而烹煉﹐旣而溫養﹐終而變化﹐一粒圓成﹐脫胎入口﹐諭爲伏食﹐迥非服鉺金石。然而金丹大道﹐萬劫一傳﹐兼且世人福薄﹐難逢眞師﹐往往多流於僞術。有等狂夫﹐自負髙材﹐博學不求眞師指授﹐妄認己意﹐附﹝傅﹞會丹經﹐遂以凡藥爲鉛汞﹐以燒煉爲鑪火﹐以服餌爲伏食﹐旣不識端緒﹐又不知度量﹐於是廣求五金八石﹐雜﹝zá同「雜」﹞用三黃四神﹐旣非本來同類之物﹐安肯合體成丹﹖是猶認魚目而爲珠﹐望狐兔以生馬也。此等僞術﹐勢必萬舉萬敗﹐白首無成。小則耗損資財﹐大則喪身失命。似黠﹝xiá﹞而實癡﹐當疑而反信﹐此爲守迷背道﹐出正入邪﹐不肯自己認錯﹐轉將錯路指人﹐遂以管窺蠡測之見著書立言﹐貽誤方來﹐塞卻後來途徑﹐瞎卻後人眼目﹐以至人法眼觀之﹐無半點是處。此輩尙不覺悟﹐方且欲僥幸於萬一﹐豈不謬哉﹖

首章指出兩弦眞气﹐次章獨揭先天金性﹐三章才說三性會合﹐直到還丹入口﹐位證眞人﹐伏食之旨已無餘蘊矣。但世人惑於旁門燒煉之術﹐往往假托伏食而實非同類之眞﹐故此章重言以破其迷。呂公警世詩云「不思還丹本無質﹐翻餌金石何太愚﹗」引而不發﹐其卽仙翁破迷之意乎﹖

祖述三聖章第十三

若夫三﹝至﹞聖﹐不過伏羲﹐始畫八卦﹐效法天地。文王帝之宗﹐結體演爻辭。夫子庶聖雄﹐十翼以輔之。三君天所挺﹐疊興更禦時。優劣有步驟﹐功徳不相殊。制作有所踵﹐推度審分銖。有形易忖量﹐無兆難慮謀。作事令可法﹐爲世定此﹝詩﹞書。素無前識資﹐因師覺悟之。皓若褰﹝qiān1揭起2古代稱套褲﹞帷帳﹐嗔目登髙臺。火記六百篇﹐所趣等不殊。文字鄭重說﹐世人不熟思。尋度其源流﹐幽明本共居。竊爲賢者談﹐曷敢輕爲書﹖若遂結舌喑﹝yīn同「喑」﹞﹐絕道獲罪誅。寫情著竹帛﹐又恐泄天符。猶豫增嘆息﹐俛﹝同「俯」﹞仰綴﹝役﹞斯愚。陶冶有法度﹐安能﹝未可﹞悉陳敷。略述其綱紀﹐枝條見扶疏。

此章言祖述三聖之易以闡明大道也。

若夫三聖﹐不過伏羲﹐始畫八卦﹐效法天地。文王帝之宗﹐結體演爻辭。夫子庶聖雄﹐十翼以輔之。三君天所挺﹐疊興更禦時。優劣有步驟﹐功徳不相殊。制作有所踵﹐推度審分銖。有形易忖﹝cǔn﹞量﹐無兆難慮謀。作事令可法﹐爲世定此書。

此節言三聖作易﹐爲大道之淵源也。道體同於太虛﹐本無名象。邃古以前﹐混混沌沌﹐忘乎道﹐無非道也﹗自聖人作易﹐方才鑿破混沌﹐一切天機乃盡泄矣。易之爲書畫卦始於伏羲﹐系辭演於文王﹐十翼成於孔子﹐更三聖而易道始備。

羲皇爲開天之聖﹐宇宙在手﹐萬化生心﹐當時仰觀俯察﹐窮取造化根源。天不愛道﹐於是河出圖﹐洛出書﹐爲之印證。從此灼見造化根源只一太極﹐太極之精蘊不出河圖洛書。河洛之中﹐五卽太極也﹗由此分出一陰一陽而爲兩儀﹐由兩儀而生四象﹐由四象而生八卦。八卦旣畫﹐其序則乾一兌二離三震四巽五坎六艮七坤八。乾以原始﹐坤以要終﹐兩頭包括陰陽。震爲天根﹐巽爲月窟。一中分出造化。其位則乾南坤北﹐離東坎西﹐兌東南﹐艮西北﹐巽西南﹐震東北﹐陰陽之純且中者居四正﹐雜且偏者居四隅。天位乎上﹐地位乎下﹐乾坤定子午之位。日生於東﹐月生於西﹐坎離列卯酉之門。以至山鎭西北﹐澤注東南﹐風起西南﹐雷動東北﹐悉合造化自然法象。重之爲六十四卦﹐其序其位大略相同。蓋卦未畫時﹐易在天地﹐卦旣畫時﹐天地在易。是謂「效法天地」。此先天之羲易也。先天之易﹐但立其體﹐未究其用。

厥後﹐連山首艮﹐歸藏首坤﹐夏商之易﹐𨿽各有其用﹐而精義未彰。至商周之際﹐文王蒙難羑里﹐身經憂患﹐大用現前﹐乃翻轉羲皇局面﹐顚倒乾坤化機﹐其位則離火自東而南﹐代幹之位﹐幹之大用在離﹐向明之象也。坎水自西而北﹐代坤之位﹐坤之大用在坎﹐藏用之地也。震木本在東北﹐進而居東以代離﹐木與火爲侶也。兌金本在東南﹐退而居西以代坎﹐金與水爲朋也。退乾父於西北﹐實居坎水之前﹐取幹知大始之義。置坤母於西南﹐實居離火之後﹐取坤作成物之義。艮來東北﹐處先天震位﹐長男返爲少男﹐陽以進極而退也。巽往東南﹐處先天兌位﹐少女轉爲長女﹐陰以退極而進也。陰陽之少而交者居四正﹐老而不交者居四隅。義取交易爲用﹐其八卦之序﹐則自帝出乎震﹐以至成言乎艮。循環無端﹐終始萬物。義取變易爲用﹐其六十四卦之序﹐則始於乾坤﹐中於坎離﹐終於旣濟﹐未濟。

義取反對爲用﹐位置旣易﹐因象系辭﹐系在卦下者﹐謂之彖辭﹐如元亨利貞之類。系在逐爻者﹐謂之爻辭﹐如潛龍勿用之類。象辭﹐占變粲然大備﹐是謂「結體演爻辭」。此則後天之周易也。

孔子生諸聖之後﹐晚而好易﹐韋編三絕﹐其義益精。作十傳以羽翼聖經﹐謂之十翼。象彖文言專發文王後天之辭﹐系辭說卦兼明伏羲先天之象﹐序卦雜卦旁通流行之妙﹐反對之機大約。盡性至命之微言﹐窮神知化之奧義﹐無不悉備其中。是謂﹕「十翼以輔之」。使人從後天以返先天﹐而易道集其大成矣。

三聖皆天挺之資﹐疊興間出﹐倡明大道。作述𨿽分先後﹐功徳實無優劣。伏羲之易取諸造化﹐文王之易取諸伏羲﹐孔子之易兼取諸羲文﹐或作或述﹐同出一源﹐其間分數銖兩毫髮不差。無兆者﹐形而上之道﹐太極是也。有形者﹐形而下之器﹐卦爻象數是也。形上之道﹐難以揣摹。形下之器﹐易爲忖﹝cǔn﹞度。所以畫卦系辭作翼﹐而一陰一陽之道遂宜乎其中。三聖定爲此易書﹐正欲萬世學道之士則而象之耳。

素無前識資﹐因師覺悟之。皓若褰﹝qiān1揭起2古代稱套褲﹞帷帳﹐嗔目登髙臺。火記六百篇﹐所趣等不殊。文字鄭重說﹐世人不熟思。尋度其源流﹐幽明本共居。竊爲賢者談﹐曷敢輕爲書﹖若遂結舌喑﹝yīn同「喑」﹞﹐絕道獲罪誅。寫情著竹帛﹐又恐泄天符。猶豫增嘆息﹐俛﹝同「俯」﹞仰綴斯愚。陶冶有法度﹐安能悉陳敷。略述其綱紀﹐枝條見扶疏。

此節言準易以作參同契﹐直敍其源流也。魏公自言大道非眞師不傳﹐天縱如三聖﹐制作且有所踵﹐況我素無先知之資﹐豈能坐進大道﹖幸遇眞師先覺而始得開悟耳﹗因師覺悟之後﹐夙障盡空﹐疑團冰解﹐雙目洞明﹐有若褰帷帳而登髙臺﹐豈不快哉﹖易有六十四卦﹐除去乾坤坎離四卦應鑪鼎藥物﹐其餘一日兩卦﹐朝屯暮蒙﹐一月三十日﹐準六十卦﹐十月三百日﹐便準六百卦。究竟簇年歸月﹐簇月歸日﹐簇日歸時﹐火候工夫只在一刻。文𨿽鄭重﹐旨趣不殊﹐非果有六百篇火記也。柰世人不能好學深思﹐究其源流之所在。倘能究之﹐只此一坎一離﹐月幽日明﹐同類共居﹐日月爲易﹐通乎晝夜﹐便是無上至眞妙道。我今因師覺悟﹐灼見道在目前﹐祗可與一二賢者共談﹐不敢輕易筆之於書也。然遂閉口結舌﹐誠恐逆天道而獲譴。若盡情著之竹帛﹐又恐泄天寶而罹愆﹝qiān罪過﹞。進退兩難﹐猶豫俛仰﹐只得假大易有象之文寓大丹無形之用﹐費盡陶冶﹐約略敷陳﹐鼎器藥物﹐粗述綱紀。采取烹煉﹐微露枝條。翼後學之得意而忘言耳。蓋書不盡言﹐言不盡意。仙翁參同一書﹐實與三聖作易﹐盡性至命窮神知化之宗旨若合符節。世之有緣遇師者﹐得此一印證而了然矣﹗

還丹法象章第十四

以金爲堤﹝同堤﹞防﹐水入乃優遊。金數﹝計有十五﹞十有五﹐水數亦如之。臨鑪定銖兩﹐五分水有餘。二者以爲眞﹐金重如本初。其土﹝三﹞遂不離﹝入﹞﹐二者﹝火二﹞與之俱。三物相含受﹐變化狀若﹝有﹞神。下有太陽炁﹐伏蒸須臾間。先液而後凝﹐號曰黃輿﹝yú﹞焉。歲月將欲訖﹐毀性傷壽年。形體爲﹝如﹞灰土﹐狀若明窗塵。搗治並合之﹐持入赤色門。固塞其際會﹐務令致完堅。炎火張於下﹐龍虎﹝晝夜﹞聲正勤。始文使可修﹐終竟武乃成。候視加謹密﹐審察調寒溫。周旋十二節﹐節盡更湏親。气索命將絕﹐體死亡魄魂。色轉更爲紫﹐赫然稱還丹。粉提以一丸﹐刀圭最爲神。

此章全舉還丹法象﹐以爲入室之準則也。

以金爲堤防﹐水入乃優遊。金數十有五﹐水數亦如之。臨鑪定銖兩﹐五分水有餘。二者以爲眞﹐金重如本初。其土遂不離﹐二者與之俱。

此節言金水二炁爲金丹之眞種也。蓋還丹妙用徹始徹終﹐只此金水二物。建之卽爲鑪鼎﹐采之卽爲藥物﹐烹之卽爲火候﹐乃至抽添運用﹐脫胎神化﹐無不在此。然學道之士當知所先後﹐未有堤防不立而得金水之用者也。坎中之金本伏處而在內﹐然內者不可不出。金丹作用必須先立堤防﹐牢鎭六門﹐元气方不外泄。離中之水易泛濫而在外﹐然外者不可不入。況堤防旣立﹐不許泛濫﹐眞精無復走漏﹐自然優遊入鑪。故曰「以金爲堤防﹐水入乃優遊」。金水兩物之中﹐本藏戊己二土。土之生數得五﹐成數得十。坎中之金納戊﹐是得其十數之五也。離中之水納己﹐是亦得其十數之五也。二土合而成圭﹐兩弦之炁恰好圓足。故曰「金數十有五﹐水數亦如之」。堤防旣立﹐方及臨鑪之用。臨鑪配合﹐仍舊是金水二物﹐但銖兩分數纖毫不可差錯。眞水眞金二者須要適均﹐不可太過﹐亦不可不及。故水止於五分﹐當防其有餘而泛濫﹐不可太過也。金亦須五分﹐當重如原初之銖兩﹐不可不及也。金水二者旣得其眞﹐自有眞土調和其間。蓋離中納己﹐其五分之水卽己土也﹐坎中納戊﹐其五分之金卽戊土也。舉金水二物而眞土在其中矣。及至戊己二土會入中央﹐亦適得五分本數﹐三家相會恰圓三五之數。故曰「其土遂不離﹐二者與之俱」。三五之義出於河圖﹐東三南二﹐木火爲侶。北一西四﹐金水爲朋。此處但舉金水而不及木火者﹐蓋以金水爲精魄﹐如人之形。木火爲神魂﹐如人之影。形動則影隨﹐吋步不離﹐木火之於金水亦然。精魄旣合同而化﹐神魂亦與之俱妙矣。此金丹造化之妙也。

三物相含受﹐變化狀若神。下有太陽炁﹐伏蒸須臾間。先液而後凝﹐號曰黃輿﹝yú﹞焉。歲月將欲訖﹐毀性傷壽年。形體爲灰土﹐狀若明窗塵。

此節言坎離交會﹐金丹之法象也。金水兩弦之炁得眞土以含育之﹐是爲三物一家。其中自生變化之狀﹐而神明不測矣。蓋前後堤防旣已完固﹐不容絲毫走漏﹐鑪中眞炁自然發生。然後抽坎中之陽塡離中之陰。北海中太陽眞火燻蒸上騰﹐須臾之間﹐離宮眞水應之﹐先時化爲白液﹐後乃凝而至堅。兩者交會於黃房﹐運旋不停﹐有黃輿之象。所謂「嬰兒奼女齊齊出﹐卻被黃婆引入室」也。然此兩物未交之前﹐當以眞意合之﹔兩物旣交之後﹐又當以眞意守之﹔一點陽炁斂入厚土中﹐生機轉爲殺機﹔譬若窮冬之季﹐萬物剝落而歸根。故曰「歲月將欲訖﹐毀性傷壽年」。初時神入炁中﹐寂然不動﹐似乎薧木死灰。久之生機復轉﹐一點眞炁希微隱約﹐滃然上升﹐有如野馬塵埃之狀。故曰「形體爲灰土﹐狀若明窗塵」。此爲坎離始媾﹐大藥將產之法象。

搗治並合之﹐持入赤色門。固塞其際會﹐務令致完堅。炎火張於下﹐龍虎聲正勤。始文使可修﹐終竟武乃成。候視加謹密﹐審察調寒溫。周旋十二節﹐節盡更須親。气索命將絕﹐體死亡魄魂。色轉更爲紫﹐赫然稱還丹。粉提以一丸﹐刀圭最爲神。

此節言乾坤交媾﹐還丹之法象也。坎離旣交會於黃房﹐摶煉兩物﹐並合爲一﹐養在坤鑪之中。時節一到﹐大藥便產。所謂「水鄕鉛﹐只一味」是也。大藥旣產卽忙采取﹐當以眞意爲媒﹐回風混合﹐徐徐從坤鑪升入幹鼎﹐方得凝而成丹。故曰「搗治並合之﹐持入赤色門」。此二句有吸舐﹝shì﹞撮閉無數作用在內。赤色門卽絳宮﹐幹鼎是也﹔藥旣升鼎﹐漸凝漸結﹐又徐徐從幹鼎引下﹐送歸黃庭﹐此時當用固濟之法﹐深之又深﹐密之又密﹐直到虛極靜篤﹐一點眞陽之炁方不泄漏。故曰「固塞其際會﹐務令致完堅」。固塞之極﹐一陽動於九地之下﹐形如烈火斬關而出。正子時一到﹐亟當發眞火以應之。霎時乾坤合辟﹐龍虎交爭﹐便有龍吟虎嘯之聲。故曰「炎火張於下﹐龍虎聲正勤」。大藥初生﹐用文火以含育之﹐方得升騰而出鑪。大藥旣生﹐用武火以鍛煉之﹐方得結寶而歸鼎。故曰「始文使可修﹐終竟武乃成」。此中火候不可毫髮差殊﹐當用文而失之於猛﹐則火太炎矣。當用武而失之於弱﹐則火太冷矣。必相其寬猛之宜﹐調其寒溫之節﹐方能得中。故曰「候視加謹密﹐審察調寒溫」。子時從尾閭起火﹐應復卦一陽初動﹐是爲天根。直至六陽純乎幹﹐動極而復靜矣。午時從泥汍退火﹐應姤卦一陰初靜﹐是爲月窟。直至六陰純乎坤﹐靜極而復動矣。故曰「周旋十二節﹐節盡更須親」。此乾坤大交之法象也。動靜相生﹐循環不息﹐練之有練﹐日逐抽鉛添汞﹐久之鉛盡汞乾﹐陰消陽長﹐方得變種性爲眞性﹐化識神爲元神。陰滓盡除﹐則屍气滅而命根卒斷﹔陽神成像﹐則凡體死而魂魄俱空。故曰「气索命將絕﹐體死亡魄魂」。關尹子所謂「一息不存﹐道將來契」正此時也。至於伏煉久久﹐絕後再蘇﹝sū同「蘇」﹞﹐心死神活﹐而鼎中之丹圓滿光明塞乎太虛矣。豈非「色轉更爲紫﹐赫然稱還丹」乎﹖金丹本幹家所出﹐還歸於幹﹐故稱還丹。色轉紫者﹐取水火二炁鍛煉而成也。還丹有气無質﹐不啻﹝chì不異於﹞如一丸之粉﹐一七之刀圭﹐而其變化若神已如此。從此脫胎換鼎﹐再造乾坤。子又生孫﹐變化不測﹐過此已往﹐未之或知矣。豈非「粉提以一丸﹐刀圭最爲神」乎﹖刀者﹐水中金也。圭者﹐戊己二土也。可見徹始徹終﹐只取金水土三物變化而成還丹耳。崔公《入藥鏡》云「飲刀圭﹐窺天巧」。呂祖《沁園春》云「當時自飲刀圭﹐又誰信﹐無中產就兒」。其旨略同。

此章全露還丹法象﹐系伏食卷中大關鍵處。初言兩物相交﹐則伏炁於坤鑪而產藥。繼言一陽初動﹐則凝神於幹鼎而成丹。前兩節總是金丹作用﹐後一節方是還丹作用。《入藥鏡》云「產在坤﹐種在幹」。《悟眞篇》云「依他坤位生成體﹐種在幹家交感宮」。皆本諸此章。

還丹名義章第十五

推演五行數﹐較約而不繁。舉水以激火﹐奄然滅光明。日月相薄蝕﹐常在晦朔﹝朔望﹞間。水盛坎侵陽﹐火衰離晝昏。陰陽相飲食﹐交感道自然。名者以定情﹐字者緣﹝以﹞性言。金來歸性初﹐乃得稱還丹。吾不敢虛說﹐仿效聖人文。古記顯﹝題﹞龍虎﹐黃帝美金華。淮南煉秋石﹐玉陽加黃芽。賢者能持行﹐不肖毋與俱。古今道由一﹐對談吐所謀。學者加勉力﹐畱念深思維。至要言甚露﹐昭昭不我欺。

此章結言還丹名義不外水火之性情也。

推演五行數﹐較約而不繁。舉水以激火﹐奄然滅光明。日月相薄蝕﹐常在晦朔間。水盛坎侵陽﹐火衰離晝昏。陰陽相飲食﹐交感道自然。

此節言水火交感﹐𨿽變而不失其常也。蓋丹道之要﹐不外一水一火。水火本出一原﹐後分兩物。幹中一陽走入坤宮成坎﹐坎中有太陽眞火。坤中一陰轉入乾宮成離﹐離中有太陰眞水。水火二炁互藏其根﹐化化不窮﹐五行全具其中。蓋水能生木﹐木能生火﹐火能生土﹐土能生金﹐金轉生水。左旋一周而相生﹐便是河圖順數。火能克金﹐金能克木﹐木能克土﹐土能克水﹐水轉克火。右旋一周而相克﹐便是洛書逆數。一順一逆﹐一生一克﹐而五行之千變萬化﹐總不出其範圍。故曰「推演五行數﹐較約而不繁」。天一生水﹐水本眞陽﹐落在北方太陰之中﹐所以水反屬陰。地二生火﹐火本眞陰﹐升在南方太陽之位﹐所以火反屬陽。陰盛便來侵陽﹐水盛便能滅火。蓋先天無形之水火﹐主相濟爲用。後天有形之水火﹐便主相激爲仇。故曰「舉水以激火﹐奄然滅光明」。天上之日月卽是世間之水火﹐日屬太陽火精﹐其光無盈無虧。月屬太陰水精﹐借太陽以爲光。晦朔之交﹐日與月並會於黃道﹐謂之合朔。然但同經而不同緯﹐故𨿽合朔而日不食。若同經而又同緯﹐月不避日﹐陽光便爲陰魄所掩﹐所以太陽薄蝕長在朔日。故曰「日月相薄蝕﹐常在晦朔間」。人生與造化若合符節﹐世人但知坎水爲月﹐不知離中一點眞水正是月精。但知離火爲日﹐不知坎中一點眞火正是日光。晦朔之交﹐日月合璧﹐水火互藏﹐一點太陽眞火沈在北海極底。邵子所謂「日入地中﹐媾﹝交﹞精之象」也。在丹道爲坎離會合﹐一陽初動之時﹔此時當溫養﹐潛龍勿可輕用﹐直到陽光透出地上﹐方才大明中天。若眞陽不能作主﹐陷在陰中﹐無由出鑪﹐卽是北方寒水過盛浸滅太陽之象。眞火旣爲寒水所浸﹐日光便受重陰掩抑﹐正當中天陽盛之時﹐奄奄衰弱﹐昏然而無光矣。故曰「水盛坎侵陽﹐火衰離晝昏」。坎居北方幽闕之中﹐正子位上﹐月當朔之象也。離居南方向明之地﹐正午位上﹐日當晝之象也。水火均平﹐方得交濟爲用。一或偏勝﹐便致薄蝕爲災。日月之相薄蝕﹐卽「舉水以激火﹐奄然滅光明」之義也。當與中篇「晦朔薄蝕﹐掩冒相傾」參看。𨿽然此特言其變耳。若水不過盛﹐火不過衰﹐日以施徳﹐月以舒光﹐水火自然之性情卽陰陽交感之常道。薄蝕災變何自而生﹖故曰「陰陽相飲食﹐交感道自然」。日月反其常道﹐故云薄蝕。陰陽循其自然﹐故云飲食。蓋以造化日月之合有常有變﹐諭身中坎離之交有得有失﹐不可不愼密也。

名者以定情﹐字者緣性言。金來歸性初﹐乃得稱還丹。

此節言金返歸性﹐乃還丹之了義也。離中元精本太陰眞水﹐又稱木液。坎中元炁本太陽眞火﹐又稱金精。丹道以水火爲體﹐金木爲用。關尹子曰「金木者﹐水火之交﹝是﹞也」。金木𨿽分兩物﹐究其根源只一金性。金性本出先天之幹﹐未生以前﹐純粹以精﹐萬劫不壞。只因有生以後﹐混沌一破﹐走入坤宮﹐是爲坎中金精﹐幹家之性轉而稱情。幹之一陽旣變爲坎﹐其中換入坤之一陰﹐是爲離中木液﹐坤家之情轉而稱性。蓋木主寧靜﹐字之曰性。所謂人生而靜﹐天之性也。金主流動﹐名之曰情。所謂感於物而動性之欲也。兩者同出異名﹐譬如只此一个人﹐旣有名﹐復有字﹐名字𨿽分兩樣﹐性情原是一人。故曰「名者以定情﹐字者緣性言」。其初﹐幹中之金變而成坎﹐便是性轉爲情。一轉則無所不轉﹐輪回顚倒只在目前﹐所謂順去生人生物也。今者﹐仍取坎中眞金還而歸幹﹐便是情返爲性。一返則無所不返﹐堅固圓常﹐頓超無漏。所謂逆來成聖成仙也。學道之士﹐若能於感而遂通之後﹐弗失其寂然不動之初﹐而丹乃可還矣。故曰「金來歸性初﹐乃得稱還丹」。此兩句不特爲一部參同契關鍵﹐且能貫穿萬典千經。《楞嚴經》云「如金礦雜於金精﹐其金一純﹐更不成雜」。《圓覺經》云「如銷金礦﹐金非銷有﹐旣已成金﹐不重爲礦﹐經無窮時﹐金性不壞」。是此義也。呂純陽云「金爲浮來方見性﹐木因沈後始知心」。張紫陽云「金鼎欲畱朱裏汞﹐玉池先下水中銀」。亦此義也。可見三藏梵典﹐只發揮得金性二字﹐萬卷丹經﹐只證明得還丹二字〞。且更兼質之羲易﹐若合符節﹐可以豁然矣。還丹法象已備見上章﹐此特結言其名義耳。

吾不敢虛說﹐仿效聖人文。古記顯龍虎﹐黃帝美金華。淮南煉秋石﹐玉陽加黃芽。賢者能持行﹐不肖毋與俱。古今道由一﹐對談吐所謀。學者知勉力﹐畱念深思維。至要言甚露﹐昭昭不我欺。

此節言還丹宗旨﹐實祖述從上先聖也。自開辟以來﹐只有此一點金性﹔得此以自度﹐超凡入聖固是這个﹔得此以度世﹐著書立言也是這个。所謂千百世之上﹐千百世之下﹐有聖人出焉﹐此心此理無不同也﹐迥非一切虛詞曲說可得而擬。故曰「吾不敢虛說﹐仿效聖人文」。本來金性無名無字﹐古聖因覺悟末學﹐彊爲安名立字﹐種種不一。還丹之道取龍虎兩弦之炁相配而成﹐古丹經中顯出龍虎兩物。故曰「古記顯龍虎」。不特此也﹐昔黃帝煉成還丹﹐美其名曰金華﹔淮南丹成又名秋石﹐玉陽丹成又名黃芽。龍虎象一金一木﹔金華象水中之金﹔秋石色本黑而轉白﹐亦象水中之金﹔黃芽象土中之金﹔究竟名字𨿽殊﹐性情則一。所謂「較約而不煩」者也。卽如篇中言龍虎﹐言金華﹐言黃芽﹐不一而足﹐或諭兩物﹐或諭眞種﹐要皆本黃帝以來之遺文。豈故爲虛詞曲說以誤後學哉﹖然此事只可與賢者行持﹐斷斷不可與不肖者同事﹐何以故﹖賢者性慧而能通﹐得眞師一言開悟﹐便知專求先天金炁﹐煉成還丹﹐不受羣惑。不肖者性鈍而易惑﹐聞說龍虎便疑是鑪火外道﹐聞說金華黃芽便猜做五金八石﹐聞說秋石便思煉食溲溺。錯認先聖大道﹐流入彷門﹐此輩詎可與共事哉﹖豈知一切異名總不出先天金性﹐只此一事實﹐餘二卽非眞。先聖先賢得心應手之後﹐著書立說﹐𨿽各出手眼﹐然到宗旨合同處﹐恍如對面而談﹐無不吐露﹐至切至要﹐更無一字自欺欺人。學者倘能參禮眞師﹐研窮元奧﹐勉力而深思之﹐悉與此書印證﹐毫髮不差﹐方知還丹大道只在目前﹐仙翁眞不我欺也﹐何不直下承當﹐而轉轉賺誤乎﹖此系上篇伏食末章﹝節﹞﹐專爲還丹二字結尾。故魏公自發其作書之原委特叮嚀之。

抑有疑焉﹗魏公旣言參同一書祖述三聖之易而作矣﹐此處仿效聖人又別指黃帝以下﹐一可疑也。「世俗相沿」又云魏公不知師授誰氏﹐得古文龍虎經仿之作參同契。二可疑也。愚常竊取近代所傳龍虎經反復玩之﹐不特義蘊淺薄﹐視參同有天壤之別﹐卽其章章相效﹐句句相摹﹐聲口逼肖﹐蹈襲之蹊徑顯然。蓋世間好事者見此章有古記顯龍虎句﹐求其說而不得﹐遂造作僞書以欺世而惑眾耳。後來彭曉王道輩﹐讀書無眼﹐甘爲所欺﹐反以此書爲依傍龍虎經而作﹐豈不誤哉﹗自王彭作俑以來﹐近代鑪火家無不奉龍虎經爲指南﹐並將此書牽入鑪火﹐牢不可破﹐遂使金丹大道流爲彷門燒煉之術﹐良可悲也。然則仿效聖人句究竟何居﹖曰此聖人泛指黃帝以來諸祖﹐仿效者言金華黃芽諸異名所自出也。非端指龍虎經也。若專指龍虎經﹐則金華黃芽等又出何經耶﹖卽使果有龍虎經﹐必系上古之文﹐在魏公時尙彷佛相傳﹐今則久已亡矣﹐決非近代所傳之僞龍虎經也。然則仿效聖人祖述三聖兩說究竟何居﹖曰兩者各不相悖﹐篇中龍虎金華諸異名﹐相沿於黃帝以來所傳之文﹐而藥物鑪鼎火候三種法象﹐則斷斷出乎三聖之易﹐不可誣也。此禦政伏食之所以相爲表裏也。其參考丹經﹐則中篇結尾「惟昔聖賢﹐伏煉九鼎」等句印證甚明。其原本周易﹐則下篇結尾「歌敍大易﹐三聖遺言」等句印證尢明。後兩篇結尾實與此章首尾相應﹐彼兩章內並不提龍虎經一字﹐可見此處仿效聖人其爲泛指之辭無疑矣﹗非愚輙敢爲臆說﹐皆俱仙翁所自道也。此系千古一大疑案﹐管窺之見﹐聊爲指破﹐知我罪我﹐其何敢辭。

伏食諸章﹐尢奧於前兩卷﹐得此闡發﹐不啻皎日之中天矣。至如龍虎經一案﹐以僞雜眞﹐千數百年來﹐無人敢開口﹐並爲道破﹐快絕快絕﹗

參同契

中篇

﹝上卷﹐禦政計四章﹐此乃中之上也。﹞

上篇十五章分禦政養性伏食三卷﹐應藥物鑪鼎火候三要。金丹大道已無餘蘊﹐然但舉其體統該﹝槪﹞括處﹐尙有細微作用未及悉究﹐恐學者不察﹐流入差別門庭。故此篇仍分三卷﹐將差別處逐段剖析﹐與上篇處處表裏相應。近代諸家有分上篇爲經﹐此篇爲注者﹔又有分四言爲經﹐五言爲注者。不知徹首徹尾貫通三篇﹐始成一部參同契。千載之下﹐孰從定其爲經爲注而徒破碎章句乎﹖俱系臆說﹐曁所不取。

此卷專言禦政﹐而養性伏食已寓其中。義同上篇。

四象環中章第十六

乾剛坤柔﹐配合相包。陽稟﹝秉﹞陰受﹐雌雄相須。須以造化﹐精炁乃舒。坎離冠首﹐光曜垂敷。玄冥難測﹐不可畫圖。聖人揆度﹐參序元基。四者混沌﹐徑入虛無。六十卦周﹐張布爲輿。龍馬就駕﹐明君禦時。和則隨從﹐路平不邪。邪道險阻﹐傾危國家。

此章言乾坤坎離自相造化﹐明先天環中之妙也。

乾剛坤柔﹐配合相包。陽稟陰受﹐雌雄相須。須以造化﹐精炁乃舒。

此節言乾坤爲坎離之體也。蓋乾坤者﹐易之門戶﹐實坎離之所自出。乾元爲天地之始﹐坤元爲萬物之母。幹動而直﹐其體本剛﹐故資始而有父道。坤靜而翕﹐其體本柔﹐故資生而有母道。兩者自相配合﹐包含萬化。故曰「乾剛坤柔﹐配合相包」。父主秉與﹐能知大始。所謂「雄陽播元施」也。母主含受﹐能作成物。所謂「雌陰化黃包」也。故曰「陽稟陰受﹐雌雄相須」。兩者相須﹐始成造化。造者自無而之有﹐化者自有而之無﹔自無而之有則眞空形爲妙有﹐乾中藏坤﹔自有而之無則妙有返爲眞空﹐坤中藏乾﹔乾中藏坤是爲太乙元精﹐坤中藏乾是爲元始祖炁。主賓顚倒﹐造化之妙見矣。故曰「須以造化﹐精炁乃舒」。此言乾坤交而生坎離藥物﹐卽易所謂「天地絪縕﹐萬物化醇」也。

坎離冠首﹐光曜垂敷。玄冥難測﹐不可畫圖。聖人揆度﹐參序元基。四者混沌﹐徑入虛無。

此節言坎離爲乾坤之用也。乾坤一媾﹐中間便成坎離。離爲至陰之精﹐坎乃至陽之炁。杳冥恍惚𨿽後天地而用﹐實先天地而生。造化得之而爲日魂月魄﹐光明普照﹐能生萬物。吾身得之而爲日精月華。光明撮聚﹐能產大藥。豈非「坎離冠首﹐光曜垂敷」乎﹖夫此元精元炁恍惚杳冥之物﹐非有非無﹐可用而不可見﹐尙且難於測識﹐豈能傳之畫圖﹖全賴作易之聖多方揆度﹐象以干父坤母﹐坎男離女﹐故篇中得以配之爲鑪鼎藥物﹐無非參序元化之基﹐使內觀者知有下手處耳。學道之士倘能法乾坤以立鑪鼎﹐攢坎離以會藥物﹐日精月光兩者自然凝聚盤旋於祖竅之中﹐混混沌沌復返先天虛無一炁﹐大藥在其中矣。故曰「四者混沌﹐徑入虛無」。此言坎離交而歸乾坤祖竅﹐卽易所謂「男女媾精﹐萬物化生」也。

六十卦周﹐張布爲輿。龍馬就駕﹐明君禦時。和則隨從﹐路平不邪。邪道險阻﹐傾危國家。

此節言火候之節度也。除卻乾坤坎離四卦應鑪鼎藥物﹐餘六十卦循環布列﹐配乎周天。在一日爲子午卯酉﹐在一月爲晦朔弦望﹐在一年爲春夏秋冬﹐周流反復﹐循環不息﹐有張布爲輿之象﹐旣有輿﹐不可無馬以駕之。何謂龍馬﹖龍以禦天﹐主於飛騰。馬以行地﹐主於調服。作丹之時﹐神炁相守﹐不敢飛騰﹐禦天之幹龍化爲行地之坤馬。步步循規蹈矩﹐有若人君統禦臣下﹐立綱陳紀﹐一毫不敢懈弛。故曰「龍馬就駕﹐明君禦時」。夫禦車之法與禦政大段相同﹐須得六轡在手﹐調和合節﹐輿從馬﹐馬隨人﹐穩步康莊大路﹐宜端平而不宜欹﹝qī古同「攲」傾斜之義﹞斜﹐若一欹斜﹐則險阻在前﹐覆轍立至。亦猶禦政者之失其常道﹐危及國家矣。丹道以身爲輿﹐以意爲馬﹐禦之者心君也。當采取交媾之時﹐仗心君之主持﹐防意馬之顚劣﹐稍一不謹﹐未免毀性傷丹﹐可不戒哉﹖總是一个主宰﹐在車則爲禦者﹐在政則爲明君﹐在天則爲斗柄﹐在丹道則爲天心﹐皆言把柄在手也。上篇禦政章中「要道魁柄」等句卽是此意。

此章大旨正與上篇首章相應﹐乾剛坤柔一段卽乾坤門戶之說也。坎離冠首一段卽坎離匡廓之說也。六十卦周一段卽運轂正軸﹐處中制外之說也。餘可類推﹐然亦彷佛其大略而已。

動靜應時章第十七

君子居其室﹐出其言善﹐則千里之外應之。謂萬乘之主﹐處九重之室﹐發號出令﹐順陰陽節。藏器俟時﹐勿違卦月。屯以子申﹐蒙用寅戍。餘六十卦﹐各自有日。聊陳兩象﹐未能究悉。立義設刑﹐當仁施徳﹐逆之者凶﹐順之者吉。按歷法令﹐至誠專密。謹候日辰﹐審查消息。纖芥不正﹐悔吝爲賊。二至攺度﹐乖錯委曲。隆冬大暑﹐盛夏霜雪。二分縱橫﹐不應漏刻。水旱相伐﹐風雨不節﹐蝗虫湧沸﹐羣異旁出。天見其怪﹐山崩地裂。孝子用心﹐感動皇極。近出己口﹐遠流殊域。或以招禍﹐或以致福﹐或興太平﹐或造兵革。四者之來﹐由乎胸臆。動靜有常﹐奉其繩墨。四時順宜﹐與炁相得。剛柔斷矣﹐不相涉入。五行守界﹐不妄盈縮。易行周流﹐屈伸反復。

此章言火候之一動一靜不可失其時節也。

君子居其室﹐出其言善﹐則千里之外應之。謂萬乘之主﹐處九重之室﹐發號出令﹐順陰陽節。藏器俟時﹐勿違卦月。屯以子申﹐蒙用寅戍。餘六十卦﹐各自有日。聊陳兩象﹐未能究悉。立義設刑﹐當仁施徳﹐逆之者凶﹐順之者吉。

此節言動靜不失其時﹐爲火候之準則也。蓋作丹之要全在周天火候﹐火候之要全在一動一靜。上章言六十卦周張布爲輿﹐已見火候之節度與人君禦政同一樞機矣。樞機之發纖毫不可苟且。故復譬之以「君子居其室﹐出其言善﹐則千里之外應之」﹐此易大傳原文也。魏公因而詮釋之﹐謂萬乘之主卽本來天君﹐九重之室卽中宮神室﹐天君旣處密室之中﹐靜則寂然不動﹐洗心退藏﹔動則感而遂通﹐發號出令﹔無非順一陰一陽之節﹐觀天道而執天行耳。當其陽極陰生﹐是爲月窟﹐其卦屬姤﹐其月在午﹔及其陰極陽生﹐是爲天根﹐其卦在屬復﹐其月在子﹔時不可先﹐則當靜以待之﹔時不可失﹐則當動以迎之﹔故曰「藏器俟時﹐勿違卦月」。靜極而動﹐萬化萌生﹐屯之象也﹔屯卦內體納子﹐外體納申﹔水生在申﹐取萌生之義。故曰「屯以子申」。卽上篇所謂「春夏據內體﹐從子到辰巳」也。動極而靜﹐萬化斂藏﹐蒙之象也﹔蒙卦內體納寅﹐外體納戍﹔火庫在戍﹐取斂藏之義。故曰「蒙用寅戍」。卽上篇所謂「秋冬當外用﹐自午訖戍亥」也。兩卦反復﹐一晝一夜﹐便分冬夏二至﹐其餘六十卦各有晝夜反對﹐在人引而伸之耳。故曰「聊陳兩象﹐未能究悉」。二至旣定﹐中分兩弦﹐上弦用春分﹐本屬卯木﹐然徳中有刑﹐反爲肅殺之義。故曰「立義設刑」。下弦應秋分﹐本屬酉金﹐然刑中有徳﹐反爲溫和之仁。故曰「當仁施徳」。卽上篇所謂「賞罰應春秋」﹐當沐浴之時也。夫子午之一寒一暑﹐卯酉之一殺一生﹐陰陽大分﹐纖毫不可差錯。苟合其節﹐則外火內符自然相應﹐如人主端拱九重﹐一出令而千里之外皆應﹐否則千里之外皆違矣。故曰「逆之者凶﹐順之者吉」。

按歷法令﹐至誠專密。謹候日辰﹐審查消息。纖芥不正﹐悔吝爲賊。二至攺度﹐乖錯委曲。隆冬大暑﹐盛夏霜雪。二分縱橫﹐不應漏刻。水旱相伐﹐風雨不節﹐蝗虫湧沸﹐羣異旁出。天見其怪﹐山崩地裂。孝子用心﹐感動皇極。近出己口﹐遠流殊域。或以招禍﹐或以致福﹐或興太平﹐或造兵革。四者之來﹐由乎胸臆。

此節正言火候之節度﹐逆來則凶而順則吉也。火候之一靜一動﹐如法令之不可違﹔學道者但當按行而涉歷之﹐凡進退往來於二至二分界限處﹐立心務要至誠﹐用意務要專密﹐謹候其升降之日辰﹐審查其寒溫之消息﹐《入藥鏡》所謂「但至誠﹐法自然」是也。若於法令稍違﹐僅僅纖芥不正﹐便悔吝交至﹐賊害丹鼎矣。何以徵之﹖假如冬至一陽初生﹐法當進火﹐然須養潛龍之萌﹐火不可過炎﹔夏至一陰初降﹐法當退火﹐然須防履霜之漸﹐火不可過冷﹔倘或乖戾委屈﹐攺其常度﹐不當炎而過炎﹐則隆冬返爲大暑﹔不當冷而過冷﹐則盛夏返爲霜雪矣。至於春秋二分﹐陰陽各半﹐水火均平﹐到此便當沐浴﹐洗心滌慮﹐調燮中和﹐鼎中眞炁方得凝聚。若用意不專﹐縱橫四馳﹐便於漏刻不應﹔水若過盛﹐則爲水災﹔火若過盛﹐則爲旱災﹔而盲風怪雨不中其節矣﹔不特此也﹐倘漏刻不應﹐小則螟蝗立起﹐玉鑪與金鼎沸騰﹔大則山川崩裂﹐金虎共木龍馳走﹔以上皆所謂「逆之者凶」也。皆因心君放馳﹐神室無主﹐遂感召災變﹔若此修道之士倘能回光內守﹐須臾不離方吋﹐若孝子之事父母﹐視無形而聽無聲﹐如此用心﹐自然感動皇極﹔皇極者﹐天中之眞宰﹐卽吾身天谷元神也。先天元神﹐寂然不動﹐本無去來向背﹐但後天一念才動﹐吉凶禍福旋卽感通﹐譬孝子之事父母﹐形骸𨿽隔﹐方吋潛通﹐𨿽在千里之外﹐屙﹝kē病﹞癢疾痛無不相關﹐豈非「近出己口﹐遠流殊域」乎﹖此則漏刻皆應﹐災變不幹﹔卽所謂「順之者吉」也。可見只是一感通之機﹐或逆之而召禍﹐或順之而致福﹐或端拱而獲太平之慶﹐或躁動而釀兵革之災﹔吉凶悔吝之端﹐豈不由居室者之胸臆耶﹖蓋逆則凶﹐順則吉﹐吉凶相對﹐悔吝介乎其中﹔𨿽然吉一而已﹐凶悔吝居其三﹐可不愼乎﹖

動靜有常﹐奉其繩墨。四時順宜﹐與炁相得。剛柔斷矣﹐不相涉入。五行守界﹐不妄盈縮。易行周流﹐屈伸反復。

此節結言動靜有一定之時﹐不可失其準也。蓋丹道之動靜與造化同﹔動極而靜﹐入於杳冥﹐則當虛己以待時﹔靜極而動﹐出於恍惚﹐則當用意以采取﹔若當靜而參之以動﹐或當動而參之以靜﹐卽屬矯揉造作﹐失其常道矣。故曰「動靜有常﹐奉其繩墨」。旣知動靜之常﹐時當二至﹐便該進火退符﹔時當二分﹐便該溫養沐浴﹔各得其宜﹐方與四時之正气相應。故曰「四時順宜﹐與炁相得」。剛屬武文﹐柔屬文火﹔身心未合之際﹐當用武火以鍛煉之﹐不可稍涉於柔﹔神炁旣調之時﹐當用文火以固濟之﹐不可稍涉於剛﹔故曰「剛柔斷矣﹐不相涉入」。金丹之要﹐全在和合四象﹐攢簇五行﹔四象環布﹐土徳居中﹐東西南北﹐各有疆界﹐不可過﹐不可不及。故曰「五行守界﹐不妄盈縮」。有陰陽之炁卽有剛柔之質﹐有剛柔之質卽有動靜之時﹐此吾身中眞易也。眞易周流一身﹐屈伸反復﹐無不合宜﹐卽如人君一發號出令﹐而千里之外皆應者矣。

此章詳言火候節度﹐與上篇首章屯蒙早晚﹐春秋寒暑等句互相發明。上篇舉其大槪﹐故有得而無失﹔此處詳其纖微﹐故得失並列﹐俾﹝bǐ使﹞學道者知所法戒耳﹗

坎離交媾章第十八

晦朔之間﹐合符行中。混沌鴻蒙﹐牝牡相從。滋液潤澤﹐施化流通。天地神明﹐不可度量。利用安身﹐隱形而藏。始於東北﹐箕斗之鄕。旋而右轉﹐嘔輪吐萌。潛潭見象﹐發散精光。昂畢之上﹐震爲出徵。陽炁造端﹐初九潛龍。陽以三立﹐陰以八通。三日震動﹐八日兌行。九二見龍﹐和平有明。三五徳就﹐幹體乃成。九三夕惕﹐虧折神符。盛衰漸革﹐終還其初。巽繼其統﹐固濟操持。九四或躍﹐進退道危。艮主進止﹐不得踰時。二十三日﹐典守弦期。九五飛龍﹐天位加喜﹝嘉﹞。六五坤承﹐結括終始。韞﹝yùn見「韞」收藏﹐蘊藏﹐包含﹞養眾子﹐世爲類母。上九亢龍﹐戰徳於野。用九翩翩﹐爲道規矩。陽數已訖﹐訖則復起。推情合性﹐轉而相與。循環璇璣﹐升降上下。周流六爻﹐難以察睹﹝dǔ古同「睹」﹞。故無常位﹐爲易宗祖。

此章言坎離交而產藥﹐應一月之悔朔弦望。乃小周天之火候也。

晦朔之間﹐合符行中。混沌鴻蒙﹐牝牡相從。滋液潤澤﹐施化流通。天地神明﹐不可度量。利用安身﹐隱形而藏。

此節言晦朔之交﹐日月會合﹐爲大藥之根本也。造化之妙﹐動靜相生﹐循環無端﹔然不翕聚則不能發散﹐不蟄藏則不能生育﹐故以元會計之﹐有貞而後有元﹔以一歲計之﹐有冬而後有春﹔以一日計之﹐有亥而後有子﹔以一月計之﹐必有晦而後有朔﹔此終則有始之象也。何以謂之晦朔﹖月本無光﹐受日魂以爲光﹐至三十之夕﹐光盡體伏﹐故謂之晦﹔此時日與月並行於黃道﹐日月合符﹐正在晦朔中間﹔吾身日精月光﹐一南一北﹐賴眞意以追挕﹝shè古同「攝」﹞之﹐方交會於中黃神室﹐水火旣濟﹐正在虛危中間﹐虛極靜篤﹐神明自生﹐卽一刻中眞晦朔也。故曰「晦朔之間﹐合符行中」。造化之日月以魂魄相包﹐吾身之日月以精光相感﹐當神歸炁穴之時﹐不睹不聞﹐無天無地﹐璇璣一時停輪﹐復返混沌﹐再入鴻蒙﹐卽此混混沌沌之中﹐眞陰眞陽自相配合。故曰「混沌鴻蒙﹐牝牡相從」。元牝相交中有眞種﹐元炁絪縕﹐杳冥恍惚﹐正猶日魂施精﹐月魄受化﹐自然精炁潛通。故曰「滋液潤澤﹐施化流通」。方其日月合符之際﹐天气降入地中﹐神風靜默﹐山海藏雲﹐一點神明包在混沌竅內﹐無可覓處。此卽一念不起﹐鬼神莫知境界。故曰「天地神明﹐不可度量」。天入地中﹐陽包陰內﹐歸根復命﹐深藏若虛﹐不啻龍蛇之蟄九州島﹐珠玉之隱川澤。譚景升曰「得灝﹝hà廣大﹞炁之門﹐所以歸其根﹔知元神之囊﹐所以韜其光」﹐此之謂也。故曰「利用安身﹐隱形而藏」。

始於東北﹐箕斗之鄕。旋而右轉﹐嘔輪吐萌。潛潭見象﹐發散精光。昂畢之上﹐震爲出徵。陽炁造端﹐初九潛龍。

此節言艮之一陽反而爲震也。人知月至晦日乃失其明﹐不知實始於下弦﹐下弦屬艮﹐後天艮位居東北﹐於十二辰當丑寅之間﹐於二十八宿當箕斗之度﹔蓋天道左旋主順行﹐順起於子中﹔地炁右旋主逆行﹐逆起於丑寅之間﹔欲知天道主順﹐當以一歲次序觀之﹐一歲之序﹐自北而東﹐以訖於南﹐自南而西﹐以訖於北﹐從子到丑﹐從丑到寅﹐出乎震而成乎艮﹐後天順行之五行也。欲知地炁主逆﹐當以一月納甲徵之﹐納甲之運﹐子當右轉﹐卻行以至於未申﹐自北轉西﹐自西轉南﹐是爲上弦之炁﹐其象爲得朋﹔午乃東旋﹐逆行以至於寅丑﹐自南轉東﹐自東轉北﹐是爲下弦之炁﹐其象爲喪朋﹔兩弦交會﹐正當晦朔中間﹐剝在艮而復在震﹐先天逆用之五行也。金丹之道全用先天﹐納甲與天上太陰同體﹐太陰眞水生於午﹐自十六一陰之巽﹐至二十三二陰之艮﹐陰來剝陽﹐僅存碩果﹔又自東轉北﹐正值丑寅之交﹐箕水斗木二宿度上﹐旋入乙癸﹐艮之一陽盡喪而爲坤﹐在吾身爲神入炁中﹐萬化歸根。卽所云「午乃東旋﹐東北桑朋」之象也。此時陰極陽生﹐太陽眞火卽生於子﹐蓋陽無剝盡之理﹐日月撢持正在北方虛危之地﹐交會旣畢﹐漸漸自北轉西﹐月魄到此微露陽光﹐謂之「旋而右轉﹐嘔輪吐萌」。一點眞火隱然沈在北海中﹐謂之「潛潭見象﹐發散精光」﹔待精光漸漸逼露﹐一日二日以至三日﹐正值未申之交﹐昂日畢月二宿度上﹐庚方之上昏見一鉤如仰盂之狀﹐坤中一陽才出而爲震﹐在身中爲鉛鼎初溫﹐藥苗新嫩﹐卽所云「子當右轉﹐西南得朋」之象也。陽炁𨿽然發生﹐但造端托始﹐火力尙微﹐正應干卦「初九潛龍」之象﹔到此只宜溫養子珠﹐不得遽用猛火﹔此節言日月合璧﹐產出金丹大藥﹐卽系活子時作用﹔尹眞人云「欲求大藥爲丹本﹐須認身中活子時」﹐正此義也。晦朔之間﹐坎離交而成幹﹐幹爲眞金﹐故稱金丹﹐所以金丹火候專應干卦六陽。

陽以三立﹐陰以八通。三日震動﹐八日兌行。九二見龍﹐和平有明。

此言二陽之進而爲兌也﹐三爲少陽之位﹐屬震﹔八爲少陰之數﹐屬兌﹔震卦陰中含陽﹐故曰「陽以三立」﹔兌卦陽中帶陰﹐故曰「陰以八通」﹔初三月出庚方﹐有震動之象﹔初八上弦﹐月見丁方﹐有兌行之象﹔月到上弦﹐鼎中金精始旺﹐龍徳正中﹐故又爲「九二見龍﹐和平有明」之象﹔然震之一陽才動於二陰之下﹐兌之一陰已行於二陽之上﹐徳中有刑﹐生中帶殺﹐此沐浴之時也。

三五徳就﹐幹體乃成。九三夕惕﹐虧折神符。盛衰漸革﹐終還其初。

此言三陽到幹﹐陽極而陰生也。月至望日﹐三五之徳始圓乃成幹體﹐此時藥已升鼎﹐金精盛滿﹐光徹太虛﹔然盛極而衰﹐當防虧折﹐故有「九三夕惕」之象﹐正當終日幹幹之時﹐乾道漸漸變革﹐巽之一陰已來受符﹐陽之終卽陰之初﹐此守城之時也。

巽繼其統﹐固濟操持。九四或躍﹐進退道危。

此言一陰之退而爲巽也。乾體旣純﹐陽火過盛﹐當繼之以陰符﹐全賴巽體一陰爲之固濟操持﹐收斂陽炁﹔此時幹四之或躍已變爲坤四之括囊﹐蓋金丹火候只取幹中三陽﹐三陽退處便是三陰﹐進極而退﹐當防其道途之危﹐此慮險之時也。

艮主進止﹐不得踰時。二十三日﹐典守弦期。九五飛龍﹐天位加喜。

此言二陰之退而爲艮也。一陽在上﹐碩果獨存﹐陽之向進者到此截然而止﹐此時水火均平﹐鼎中陽炁漸漸凝聚﹐漸漸歸藏﹐時不可踰﹐恰當二十三日﹐典守下弦之期﹐幹五之飛龍在天變爲坤五之黃裳元吉﹐刑中有徳﹐殺中帶生﹐故有「天位加喜」之象﹐此亦沐浴之時也。

六五坤承﹐結括終始。韞養眾子﹐世爲類母。上九亢龍﹐戰徳於野。

此言純陰返坤﹐陰極而陽生也。六五二字𨿽似專指坤卦第五爻﹐實則一月弦望晦朔之統會也。蓋八卦納甲﹐乾坤括始終﹐包羅六子在內﹐六子皆賴乾父以資始﹐賴坤母以代終﹐一月之造化統體三陰三陽﹐月爲太陰﹐水體純黑無光﹐特感受太陽金精寄體生光﹐一陽生於震﹐自朔到望﹐乃是幹之寄體﹔一陰生於巽﹐自望到晦﹐方是坤之本體﹔究竟徹始徹終﹐一點陽光總屬太陽幹精﹐特借坤中陰魄爲之承載攝受耳。乾父之精全賴坤母之體包承而結括之﹔自坤之初爻到五爻﹐一月之候恰好完足﹐故曰「六五坤承﹐結括終始」。六子總不出乾坤範圍﹐但三男三女各從其類﹐陽魂總是日光﹐屬之乎幹﹔陰魄總是月精﹐屬之乎坤﹔然三陰皆統體於乾者﹐乾元統天之旨也﹐父道也﹔三陽皆寄體於坤者﹐坤元承天之旨也﹐母道也﹔所以干之世在上九稱宗廟爻﹐實爲六子之父﹔坤之世在上六稱宗廟爻﹐實爲六子之母﹔此以坤之承順乎幹者言之﹐故曰「韞養眾子﹐世爲類母」。金丹大藥其初原從坤鑪中產出﹐方得上升幹鼎﹐升而復降﹐落在黃庭﹐養火之功仍在坤鑪﹐以靜待一陽之復﹐徹始徹終﹐俱有母道﹔然則幹之上九變盡則爲坤之上六矣。不知陽無剝盡之理﹐碩果在上﹐巍然不動﹔此則京氏火珠林易取上爻爲宗廟﹐不變之義也。所以坤上六爻辭曰「龍戰於野﹐其血元黃」﹐野戰之龍卽幹上九之亢龍也。陰極而陽與之戰﹐一戰後﹐方得和合﹔坤爲無極之鄕﹐故稱於野。後天干居西北至陰之地﹐故又曰戰於幹﹐元屬幹﹐黃屬坤﹐得此一戰﹐元黃始交﹐中孕陽精便成震體﹐所以震爲元黃﹔地中有雷﹐一陽初動﹐劈破鴻蒙﹐轉爲朔旦之復矣﹗

用九翩翩﹐爲道規矩。陽數已訖﹐訖則復起。推情合性﹐轉而相與。循環璇璣﹐升降上下。周流六爻﹐難以察睹。故無常位﹐爲易宗祖。

此節言坎離二用﹐循環不窮﹐爲通章結尾。乾三坤六合而成九﹐幹之用九得以兼坤﹐坤之用六不得兼幹﹔觀上文三陽三陰皆統於乾﹐而坤特包承其間﹔可見舉乾九則坤六在其中矣。況金丹大道本諸幹性﹐幹乃純陽﹐必煉以九轉而始就。故曰「用九翩翩﹐爲道規矩」。幹屬太陽﹐陽窮於九﹐化爲少陰﹐先天之幹一轉作後天之離九﹔一旣爲九﹐九復爲一﹐本來無首無尾﹔故曰「陽數已訖﹐訖則復起」﹔卽後面所謂「一九之數﹐終而復始」也。坎中有金精﹐精在於西﹔離中有木性﹐性在於東﹔東西間隔﹐相會無因﹐全賴斗柄斡旋其間﹐金情自來歸性﹔故曰「推情合性﹐轉而相與」。古人設璇璣玉衡﹐所以象周天之運旋﹔只此性情二物﹐出日入月﹐一上一下﹐一升一降﹐經之爲南北﹐緯之斯爲東西﹔南北以子午爲經﹐東西以卯酉爲緯﹐若璇璣之循環運旋﹐莫測其端﹔此卽卯酉周天之作用也。故曰「循環璇璣﹐升降上下」。自震到乾﹐自巽到坤﹐三陽三陰自相消息﹐中間不見坎離爻位﹔然日往月來﹐月來日往﹐其間進退消息﹐莫非坎離妙用﹐實無可見者。故曰「周流六爻﹐難以察睹」。一日一月﹐把握乾坤﹐周流六虛﹐是謂無體之易﹐卽此無體之易統乎天心﹐爲六十四卦三百八十四爻之所從出﹐豈非無常位而爲易之宗祖者乎﹖乾元統天配成九轉﹐故用九爲道之規矩﹔日月爲易﹐本無方體﹐故金丹爲易之宗祖﹐互言之也。

此章專言金丹作用﹐其初晦朔交會﹐取坎塡離﹐情來歸性﹐乃產一陽﹐是爲金丹之基﹐旣而庚方藥生﹐從坤到乾﹐上升下降﹐配成三陽﹐是爲金丹之用﹐所謂小周天火候是也。此系《參同契》中要緊關鍵﹐然必合下章觀之方盡其妙。

乾坤交媾章第十九

朔旦爲復﹐陽气始通。出入無疾﹐立表微剛。黃鍾建子﹐兆乃滋彰。播施柔暖﹐黎蒸得常。臨鑪施條﹐開路生光。光曜漸進﹐日以益長。丑之大呂﹐結正低昂。仰以成泰﹐剛柔並隆。陰陽交接﹐小往大來。輻輳於寅﹐進而趨時。漸歷大壯﹐俠列卯門。楡莢墮落﹐還歸本根。刑徳相負﹐晝夜始分。夬陰以退﹐陽升而前。洗濯﹝zhuó﹞羽翮﹐振索宿塵。幹健盛明﹐廣被四鄰。陽終於巳﹐中而相干。姤始紀序﹐履霜最先。井底寒泉﹐午爲甤賓。賓伏於陰﹐陰爲主人。遁世去位﹐收斂其精。懷徳俟時﹐棲遲昧冥。否塞不通﹐萌者不生。陰伸陽屈﹐毀傷姓名。觀其權量﹐察仲秋情。任畜微稚﹐老枯復榮。薺麥萌蘗﹐因冒以生。剝爛肢體﹐消減其形。化炁旣竭﹐亡失至神。道窮則反﹐歸乎坤元。恆順地理﹐承天布宣。元﹝玄﹞幽遠眇﹐隔閡相連。應度育種﹐陰陽之元。廖廓恍惚﹐莫知其端。先迷失軌﹐後爲主君。無平不陂﹐道之自然。變易更盛﹐消息相因。終坤始復﹐如循連環。帝王乘禦﹐千載常存。

此章言乾坤交而結丹﹐應一歲之六陽六陰﹐乃大周天之火候也。

朔旦爲復﹐陽气始通。出入無疾﹐立表微剛。黃鍾建子﹐兆乃滋彰。播施柔暖﹐黎蒸得常。

此節言一陽之動而爲復乃還丹之初基也。前章言坎離會合方產大藥﹐是活子時作用﹐所謂一日內十二時﹐意所到皆可爲者也﹔大藥一產﹐卽用先天納甲陽升陰降火候﹐謂之小周天﹔直待一周旣畢﹐正子時到﹐方用大周天火候﹔何謂正子時﹖自震到乾﹐動極而靜﹔自巽到坤﹐靜極復動﹔致虛而至於極﹐守靜而至於篤﹔一點眞陽深藏九地﹐是爲亥子之交﹔迨時至機動﹐無中生有﹐忽然夜半雷聲震開地戶﹐從混沌中剖出天地之心﹐方應冬至朔旦﹔故曰「朔旦爲復﹐陽炁始通」。所謂「一陽初動處﹐萬物未生時」﹐此吾身中正子時也。一陽初復﹐其气尙微﹐此時當溫養潛龍﹐不可遽然進火﹔先王以至日閉關﹐內不放出﹐外不放入﹐皆所以煉爲表衛﹐護此微陽。故曰「出入無疾﹐立表微剛」。陽炁𨿽微﹐其機已不可遏﹐於十二律正應黃鍾﹐於十二辰正應斗柄建子﹐皆萌動孳長﹐從微至著之象。故曰「黃鍾建子﹐兆乃滋彰」。陽火在下﹐鉛鼎溫溫﹐自然沖融柔暖。羣陰之中﹐全賴此一點陽精爲之主宰。故曰「播施柔暖﹐黎蒸得常」。黎蒸在卦爲五陰﹐在人爲周身精炁﹔得常者﹐在卦爲一陽﹐在人爲一點陽精主持萬化之象。此言一陽來復﹐立大丹之基也。

臨鑪施條﹐開路生光。光耀漸進﹐日以益長。丑之大呂﹐結正低昂。

此言二陽之進而爲臨也。進到二陽﹐鑪中火炁漸漸條暢﹐從此開通道路﹐生發光明﹐光耀漸漸向進﹐而日冕益以長矣。維時斗柄建丑﹐律應大呂﹐先低後昂﹐亦進火之象。

仰以成泰﹐剛柔並隆。陰陽交接﹐小往大來。輻輳於寅﹐進而趨時。

此言三陽之進而爲泰也。三陽仰而向上﹐正當人生於寅﹐開物之會﹐木徳方旺﹐火生在寅﹐陰陽均平。故曰「剛柔並隆」。此時天炁下降﹐地炁上升﹐小往大來﹐陰陽交接﹐亟當發火以應之﹔且正月﹐律應太簇﹐故有輻輳趨時之象。

漸歷大壯﹐俠列卯門。楡莢墮落﹐還歸本根。刑徳相負﹐晝夜始分。

此言四陽之進而爲大壯也。日出東方卯位﹐卯爲太陽之門﹐在一歲爲春分﹐二月建卯﹐律應夾鍾﹐故曰「俠列卯門」。進火到四陽﹐生炁方盛﹐然木中胎金﹐生中帶殺﹐故楡莢墮而歸根﹐有徳返爲刑之象﹔春分晝夜始平﹐水火各半﹐是爲上弦沐浴之時。

夬陰以退﹐陽升而前。洗濯羽翮﹐振索宿塵。

此言五陽之進而爲夬也。五陽上升﹐一陰將盡﹐勢必決而去之。三月建辰﹐律應姑洗﹐有「洗濯羽翮﹐振索宿塵」之象。如大鵬將徙南溟﹐則振翮激水扶搖而上﹐河車到此不敢停畱﹐過此則運入昆侖峯頂矣。

幹健盛明﹐廣被四鄰。陽終於巳﹐中而相干。

此言六陽之純而爲幹也。四月建巳﹐律應仲呂﹔此時陽升到頂﹐九天之上﹐火光徧徹﹐金液滂流﹐故有「幹健盛明﹐廣被四鄰」之象。然陽極於巳﹐一陰旋生﹐陰來干陽﹐故曰「中而相干」。就六陽而論﹐則以巳爲終局﹔就終坤始復而論﹐則又以幹爲中天﹔各取其義也。

姤始紀序﹐履霜最先。井底寒泉﹐午爲甤賓。賓伏於陰﹐陰爲主人。

此言一陰之退而爲姤也。六陽到幹﹐陽極陰生﹐便當退火進水﹐巽之一陰卻入而爲主﹔陽火極盛之時﹐鼎中已伏陰水﹐正猶盛夏建午之月﹐井底反生寒泉﹐履霜之戒﹐所以系坤初爻也。陰入爲主﹐陽返爲賓﹐姤之月窟正與復之天根相對﹔午月﹐律應甤賓﹐亦主賓互換之象。

遁世去位﹐收斂其精。懷徳俟時﹐棲遲昧冥。

此言二陰之退而爲遁也。六月建未﹐律應林種﹐二陰浸長﹐陽气漸漸收斂入鼎﹐如賢者之遁世﹐潛處山林﹔故曰「懷徳俟時﹐棲遲昧冥」。

否塞不通﹐萌者不生。陰伸陽屈﹐毀傷姓名。

此言三陰之退而爲否也。此時陽歸於天﹐陰歸於地﹐二气不交﹐萬物不生﹔七月建申﹐律中夷則﹐夷者﹐傷也﹔水生在申﹐能侵滅陽火﹐故有「陰伸陽屈﹐毀傷姓名」之象。

觀其權量﹐察仲秋情。任畜微稚﹐老枯復榮。薺麥萌蘗﹐因冒以生。

此言四陰之退而爲觀也。月出西方酉位﹐在一歲爲秋分﹐律應南呂﹔金炁肅殺﹐艸木盡凋﹐然金中胎木﹐殺中帶生﹐所以物之老者轉稚﹐枯者復榮﹐。薺麥之萌蘗遂因之以生﹐有刑返爲徳之象。秋分晝夜始平﹐水火各半﹐是爲下弦沐浴之時。月令中秋﹐同度量﹐平權衡﹐故開首曰「觀其權量」。

剝爛肢體﹐消減其形。化炁旣竭﹐亡失至神。

此言五陰之退而爲剝也。九月建戍﹐律應無射﹔陰來剝陽﹐陽炁消滅無餘﹐如艸木之肢體剝爛無餘﹐惟有頂上碩果巍然獨存﹐故曰「剝爛肢體﹐消減其形」。戍爲閉物之會﹐由變而化﹐神炁內守﹐若存若亡﹐故曰「化炁旣竭﹐亡失至神」。要知形非眞滅也﹐以剝落之極而若消滅耳﹔神非眞亡也﹐以歸藏之極而若亡失耳﹔卽是六陰返坤之象。

道窮則返﹐歸乎坤元。恆順地理﹐承天布宣。元幽遠渺﹐隔閡相連。應度育種﹐陰陽之元。廖廓恍惚﹐莫知其端。先迷失軌﹐後爲主君。

此言六陰之返而爲坤﹐終則復始也。十月純陰建亥﹐律應應鍾﹐乃造化閉塞之候﹐吾身歸根復命之時也。蓋人以干元爲性﹐坤元爲命﹔有生以後﹐一身內外皆陰﹐故以坤元爲立命之基﹐起初一陽之復﹐原從純坤中透出乾元﹐積至六陽之乾﹐命乃全歸乎性矣。旣而一陰之姤又從純乾中返到坤元﹐積至六陰之坤﹐性又全歸乎命矣。故曰「道窮則返﹐歸乎坤元」。性旣歸命﹐元神潛歸炁中﹐寂然不動﹐內蘊大藥﹐正猶時至窮冬﹐萬物無不蟄藏﹐天炁降入地中﹐地炁從而順承之﹐藏用之﹐終卽是顯仁之始﹐一點天機生生不窮﹔故曰「恆順地理﹐承天布宣」。天之極上處﹐距地之極下處八萬四千里﹐上極元穹﹐下極幽冥﹐似乎遠渺而不相接﹐然日光月精同類相親﹐如磁石吸鐵﹐一毫不相隔閡﹔故曰「元幽遠渺﹐隔閡相連」。天中日光與地中月精﹐一陰一陽及時交會﹐呼吸含育﹐滋生眞種﹐便是先天乾元祖炁。故曰「應度育種﹐陰陽之元」。元牝初交﹐大藥將產﹐正當亥子中間﹐一動一靜之間﹐爲天地人至妙之機關﹐𨿽有聖哲﹐莫能窺測﹐所謂「恍惚陰陽生變化﹐絪縕天地乍回旋。中間些子好光景﹐安得工夫著語言」是也。故曰「廖廓恍惚﹐莫知其端」。其初混沌未分﹐天心在中﹐元黃莫辧﹐故曰「先迷失軌」﹔旣而鴻蒙初剖﹐天根一動﹐萬化自歸﹐故曰「後爲主君」﹔卽坤彖辭「先迷後得主」之義也。此時一陽復生﹐又轉爲初九之震矣。

無平不陂﹐道之自然。變易更盛﹐消息相因。終坤始復﹐如循連環。帝王乘禦﹐千載常存。

此節言動靜相生﹐循環無端﹐爲通章結尾。六陽升而進火﹐六陰降而退符﹐動極生靜﹐靜極生動﹐皆天道自然之運。故曰「無平不陂﹐道之自然」。陰陽反復﹐見交易變易之理﹔陽盛則陰必衰﹐陰消則陽必息﹔故曰「變易更盛﹐消息相因」。動靜無端﹐終始無極﹐晦之終卽朔之始﹐亥之終卽子之始﹐坤之終卽復之始﹐迎之不見其首﹐隨之不見其尾﹐故曰「終坤始復﹐如循連環」。火候之妙﹐上準造化﹐下準人身﹐內可治心﹐外可治世﹐帝王乘此道以禦世﹐則歷數千年可永﹔丹士得此道以煉心﹐則法身千劫長存﹔故曰「帝王乘禦﹐千載常存」。此系中篇禦政末章﹐故結到帝王禦世﹐正與上篇末章明堂布政相應。

此章詳言大周天火候﹐與上章首尾相足﹔蓋坎離一交方產大藥﹐大藥旣產﹐方可采取﹐采取入鑪﹐方可煆煉﹔上章說采取之候﹐此章才說煆煉之候﹔其采取也﹐須識活子時作用﹐直待晦朔之交﹐兩弦合精﹐庚方月現﹐水中生金﹐恍惚杳冥﹐然後覓元珠於罔象之中﹐運眞火於無爲之內﹐至於月圓丹結﹐是謂金丹﹔其煆煉也﹐須識正子時作用﹐直待亥子中間一陽初動﹐水中起火﹐方用閉任開督之法﹐吹之以巽風﹐鼓之以槖鑰﹐趂﹝古同「趁」﹞此火力壯盛﹐駕動河車﹐滿載金液﹐自太元關逆流上天谷穴﹔交會之際﹐百脈歸元﹐九關徹底﹐金精貫頂﹐銀浪滔天﹐景象不可殫述﹔交會旣畢﹐陽極陰生﹐卽忙開關退火﹐徐徐降下重樓﹐此時正要防危慮險﹐滌慮洗心﹐直到送歸土釜而止﹔謂之「乾坤交媾罷﹐一點落黃庭」。丹旣入鼎﹐須用卯酉周天火候才得凝聚﹐聖胎已結﹐更須溫養﹐再加乳哺之功﹐及乎胎完炁足﹐嬰兒移居上田﹐先天元神變化而出﹐自然形神俱妙﹐與道合眞﹐是謂九轉金液還丹﹔然此兩般作用﹐一內一外﹐有天淵之別﹐從上聖師口口相傳﹐不著於文﹐魏公亦不敢盡泄天機﹐姑以一月之弦望晦朔諭金丹一刻之用﹐以一歲之六陰六陽諭還丹九轉之功﹐自有眞正火候祕在其中﹐學道遇師之士﹐自當得意而忘象矣。

中篇

﹤中卷養性共計四章﹐此乃中之中也﹥

此卷專言養性而禦政伏食已寓其中﹐義同上篇。

性命歸元章第二十

將欲養性﹐延命卻期。審思後末﹐當慮其先。人所稟軀﹐體本一無。元精云布﹐因炁托初。陰陽爲度﹐魂魄所居。陽神日魂﹐陰神月魄。魂之與魄﹐互爲室宅。性主處內﹐立置鄞鄂。情主營外﹐築爲城郭。城郭完全﹐人民乃安。爰斯之時﹐情合乾坤。乾動而直﹐炁布精流﹔坤靜而翕﹐爲道捨廬。剛施而退﹐柔化以滋。九還七返﹐八歸六居。男白女赤﹐金火相拘。則水定火﹐五行之初。上善若水﹐淸而無瑕。道之形象﹐眞一難圖。變而分布﹐各自獨居。類如雞子﹐白黑相符﹐縱橫一寸﹐以爲始初。四肢五藏﹐筋骨乃俱。彌歷十月﹐脫出其胞。骨弱可捲﹐肉滑若飴。

此章言性命同出一源﹐立命正所以養性也。

將欲養性﹐延命卻期。審思後末﹐當慮其先。人所稟軀﹐體本一無。元精云布﹐因炁托初。陰陽爲度﹐魂魄所居。

此節言養性之功﹐當徹究性命根源也。何謂性﹖一靈廓徹﹐圓同太虛﹐卽資始之乾元也﹔何謂命﹖一炁絪縕﹐主持萬化﹐卽資生之坤元也﹔此是先天性命﹐在父母未生以前﹐原是渾成一物﹐本無污染﹐不假修證﹔一落有生以後﹐太極中分﹐性成命立兩者﹐便當兼修﹔然性本無去無來﹐命卻有修有短﹐若接命不住﹐則一靈倏然長往矣。修道之士要做養性功夫﹐必須從命宗下手。故曰「將欲養性﹐延命卻期」。何謂卻期﹖凡人之命各有定期﹐其來不能卻﹐其去亦不能卻﹐惟大修行人主張由我﹐不受造化陶冶﹔命旣立住﹐眞性在其中矣。人若不知本來眞性末從何歸﹐了性是末後大事﹐不知欲要反終﹐先當原始﹔必須反復窮究﹐思我這點眞性﹐未生以前從何而來﹖旣生以後憑何而立﹖便知了命之不可緩矣。故曰「審思後末﹐當慮其先」。最後受胎之時﹐不過秉父精母血﹐包羅凝聚﹐結成幻軀﹐此乃有形之體﹐非眞體也。我之眞體本同太虛﹐光光淨淨﹐本來原無一物﹔故曰「人所稟軀﹐體本一無」。及至十月胎圓﹐太虛中一點元精﹐如雲行雨施﹐倏然依附﹐直入中宮神室﹐作我主人。於是劈開祖竅﹐地一聲﹐天命之性遂分爲一陰一陽矣。蓋後天造化之气﹐若非先天元精﹐則無主而不能靈﹔先天元精若非後天造化之气﹐則無所依而不能立﹔可見性命兩者本不相離。故曰「元精云布﹐因炁托初」。後天之造化旣分一陰一陽﹐陽之神爲魂﹐魂主輕淸﹐屬東方木液﹔陰之神爲魄﹐魄主重滯﹐屬西方金精﹔兩者分居坎離匡廓之內。故曰「陰陽爲度﹐魂魄所居」。蓋命之在人旣屬後天造化﹐便夾帶情識在內﹐只因本來眞性攙入無始以來業根﹐生滅與不生滅和合而成八識﹐識之幽微者爲想﹐想之流浪者爲情﹐情生智隔﹐想變體殊﹐顚倒眞性﹐枉入輪回矣﹗所以學人欲了性者當先了命。

陽神日魂﹐陰神月魄。魂之與魄﹐互爲室宅。性主處內﹐立置鄞鄂。情主處外﹐築爲城郭。城郭完全﹐人民乃安。

此節正言後天立命之功。後天一魂一魄分屬坎離﹐蓋以太陽在卯﹐故離中日魂爲陽之神﹔太陰在酉﹐故坎中月魄爲陰之神﹔兩者體𨿽各居﹐然離己日光正是月中玉兔﹐日魂返作陰神矣﹔坎戊月精正是日中金烏﹐月魄返爲陽神矣。故曰「魂之與魄﹐互爲室宅」。後天兩物𨿽分性命﹐其實祖性全寄於命﹔蓋一落陰陽﹐莫非命也。且命元更轉爲情﹐蓋陰陽之變合﹐莫非情也。惟其性寄於命﹐故離中元精坎中元炁總謂之命﹔惟其命轉爲情﹐故日中木魂月中金魄總謂之情﹔只有祖竅中一點元神方是本來眞性﹐元神爲君﹐安一點於竅內﹐來去總不出門﹔豈非「性主處內﹐立置鄞鄂」乎﹖精气爲臣﹐嚴立堤防﹐前後左右﹐遏絕姦邪﹔豈非「情主處外﹐築爲城郭」乎﹖堤防旣固﹐主人優遊於密室之中﹐不動不搖﹐不驚不怖﹔故曰「城郭完全﹐人民乃安」。始而處內之性已足制情﹐旣而營外之情自來歸性﹔賓主互參﹐君臣道合﹐此爲坎離交會﹐金丹初基﹐立命正所以養性也。

爰斯之時﹐情合乾坤。乾動而直﹐炁布精流﹔坤靜而翕﹐爲道捨廬。剛施而退﹐柔化以滋。

此節言後天返爲先天也。後天坎離卽是先天干坤﹐只因乾坤一破﹐性轉爲情﹐從此情上用事﹐隨聲逐色﹐不能還元﹔至於兩物會合﹐城郭完而鄞鄂立﹐則情來歸性﹐離中之陰復還於坤﹐坎中之陽復還於幹矣。故曰「爰斯之時﹐情合乾坤」。乾性至健﹐靜則專而動則直﹐一點元神爲精气之主宰﹐至剛至直而不可禦。故曰「幹動而直﹐炁布精流」。此言元神之立爲鄞鄂﹐卽所謂乾元資始者也﹔坤性至順﹐動則辟而靜則翕﹐幹中眞炁流布﹐坤乃順而承之﹐一點元神絪縕化醇﹐韞養在中黃土釜。故曰「坤靜而翕﹐爲道捨廬」。此言元神之本來胞胎﹐卽所謂坤元資生者也。乾父剛而主施﹐不過施得一點眞气﹔坤母柔而主化﹐須在中宮時時滋育﹐方得成胎。故曰「剛施而退﹐柔化以滋」。此言坎離會合﹐產出先天元神﹐卽金丹妙用也。

九還七返﹐八歸六居。男白女赤﹐金火相拘。則水定火﹐五行之初。

此節言四象五行混而爲一炁也。坎離旣復爲乾坤﹐則後天之四象五行無不返本歸原矣。何以言之﹖天一生水﹐地六成之﹐北方之精也。地二生火﹐天七成之﹐南方之神也。天三生木﹐地八成之﹐東方之魂也。地四生金﹐天九成之﹐西方之魄也。水火木金爲四象﹐並中央戊己土爲五行。究竟所謂四象五行﹐只是坎離兩物﹐坎卦從坤而出﹐北方之水屬陰﹐本數得六﹐加以天一之陽﹐便合成七數﹔離卦從乾而出﹐南方之火屬陽﹐本數得七﹐加以地二之陰﹐便合成九數﹔今者北方之坎返而歸幹﹐南方之離還而歸坤﹐豈非「九還七返」之象乎﹖北方之一歸於南方之七﹐共得八數﹔南方之二歸於北方之六﹐亦得八數﹔而獨云居者﹐蓋北方之一旣歸於南﹐止存水之成數﹐居其所而不遷﹐恰好六數矣。豈非「八歸六居」之象乎﹖又須知四象原是兩物﹐旣然九還七返﹐自然八歸六居矣。故《悟眞篇》單言還返﹐益見造化之妙﹔二與七並配﹐成西方之金﹐色轉爲白﹔一與六並配﹐成南方之火﹐色轉爲赤﹔白屬金﹐赤屬火﹐取西方之金﹐煉以南方之火﹐故曰「男白女赤﹐金火相拘」。天一之水從乾宮而出﹐原是太陽眞火﹔地二之火從坤宮而出﹐原是太陰眞水﹔直到一返一還﹐方得以水歸水﹐以火歸火﹐復其原初本體﹐故曰「則水定火﹐五行之初」。前云金火﹐此又何以雲水火﹖蓋後天造化之妙﹐只是一坎一離﹐而千變萬化各異其名﹐以言乎坎離本位﹐則曰水火﹔以言乎兩弦之炁﹐則曰金水﹔以言乎甲庚之用﹐則曰金木﹔以言乎伏煉之功﹐則曰金火﹔顚倒取用﹐不可窮詰﹐究只是水火二物﹐後天水火𨿽分二物﹐究只是先天一炁﹔坎離旣已復爲乾坤﹐卽此便是九還七返。八歸六居而化作先天一炁矣。

上善若水﹐淸而無瑕。道之形象﹐眞一難圖。變而分布﹐各自獨居。

此節言先天一炁爲大丹之基也。蓋道本虛無﹐始生一炁﹐只此一炁﹐鴻蒙未分﹐便是先天眞一之水﹐非後天有形之水也。學道之士若能攝情歸性﹐並兩歸一﹐才復得先天眞水﹐水源至淸至潔﹐此時身心打成一片﹐不染不雜﹐自然表裏洞徹﹐有如萬頃水壺﹐故曰「上善若水﹐淸而無瑕」。大道離相離名﹐本無形象﹐及其生出一炁﹐似乎可得而形容矣。然此眞一之炁﹐杳冥恍惚﹐形於無形﹐象於無象﹐非一切意識可以卜度揣摩而得。故曰「道之形象﹐眞一難圖」。眞一之水便是中宮一點鄞鄂﹐所謂太一含眞炁也。合之爲一炁﹐分之則爲兩物﹐又分之則爲四象五行﹐交會之時﹐五行變化全在中央﹐旣而木仍在東﹐金仍在西﹐火仍在南﹐水仍在北﹐各居其所矣。故曰「變而分布﹐各自獨居」。此段言眞一之水實爲丹基。《入藥鏡》所雲「水鄕鉛﹐只一味」是也。學者若知攢五合四﹐會兩歸一之旨﹐鄞鄂成而聖胎結矣。

類如雞子﹐白黑相符﹐縱橫一寸﹐以爲始初。四肢五臟﹐筋骨乃俱。彌歷十月﹐脫出其胞。骨弱可捲﹐肉滑若飴。

此節特顯法身之形象也。聖胎初凝﹐一點元神潛藏神室﹐混混沌沌﹐元黃未剖﹐黑白未分﹐有如雞子之狀﹐故曰「類如雞子﹐白黑相符」。神室中間方圓恰好徑吋﹐法身隱於其中優遊充長﹐與赤子原初在母腹中一般造化﹐故曰「縱橫一寸﹐以爲始初」。溫養眞胎﹐必須從微至著﹐始而成像﹐繼而成形﹐四肢五臟並筋絡骨節之類﹐件件完備﹐具體而微﹐故曰「四肢五臟﹐筋骨乃俱」。須知四象五行包絡法身﹐便如四肢五臟﹐法身漸漸堅凝﹐便如筋骨﹐非眞有形象也。溫養旣足﹐至於十月胎完﹐赤子從坤鑪中躍然而出﹐上升幹鼎﹐從此重安鑪鼎﹐再造乾坤﹐別有一番造化﹔我之法身才得通天徹地﹐混合太虛﹐故曰「彌歷十月﹐脫出其胞」。而有骨弱可捲﹐肉滑如飴之象矣。此段言法身形象與母胎中生身受炁之初同一造化﹐但順則生人﹐逆則成丹﹐有聖與凡之別耳。

此章是養性第一關鍵﹐與上篇兩竅互用章相應。

二炁感化章第二十一

陽燧以取火﹐非日不生光。方諸非星月﹐安能得水漿﹖二炁玄且遠﹐感化尙相通﹐何況近存身﹖切在於心胸。陰陽配日月﹐水火爲效徵。

此章言水火兩弦之炁以同類相感也。上章言魂之與魄互爲室宅﹐卽水火兩物也。金丹之道以日月爲體﹐以水火爲用﹔體則互藏﹐用則交入﹔日月非水火﹐體無所施﹔水火非日月﹐用無所出﹐近取諸身﹐遠取諸物﹐莫不皆然。陽燧是火珠﹐形如銅鏡﹐其體中實﹐象坎中一陽﹐此物秉太陽火精﹐故世人用以取火﹐然必向日中取之﹐才能得火﹐只因這點眞陽﹐原是日魂之光﹐日爲光之所聚﹐陽燧爲光之所招﹐以火取火﹐安得不靈﹖故曰「陽燧以取火﹐非日不生光」。方諸是蚌珠﹐其體中虛﹐象離中一陰﹐此物秉太陰水精﹐故世人用以取水﹐然必向月下取之﹐才能得水﹐只因這點眞陰﹐原是月魄之精﹐月爲精之所藏﹐方諸爲精之所攝﹐以水取水﹐安得不應﹖故曰「方諸非星月﹐安能得水漿」。此卽坎離互用之旨也。天上之日月與世間之水火﹐相去不知幾萬里﹐可謂元且遠矣﹐然而隔閡潛通﹐如磁吸鐵﹐正以同類易親﹐故二炁自爲感化而相通也。遠取諸物﹐無情者尙且相感﹐如此矧﹝shěn況且／亦﹞﹐近取諸身﹐有情之眞水眞火切在方吋之間﹐至虛至靈﹐一呼卽應﹐兩弦眞炁有不相感化者乎﹖所以離中眞水往而流戊﹐坎中眞火來而就己﹐假法象而采太陰之精﹐立鼎器以聚太陽之炁﹐自然同類相從﹐結成鄞鄂。蓋眞陰眞陽互藏其宅﹐便是吾身之日月﹔日光月精相胥爲用﹐便是吾身之水火﹔其間采取感召全仗中黃眞意﹐卽吾身陽燧方諸之妙用也。故曰「陰陽配日月﹐水火爲效徵」。

此章專言二物相感﹐同气相求﹐發明大易性情宗旨。蓋寂然不動﹐性之體也﹔感而遂通﹐情之用也。離之情常在於北﹐坎之情常在於南﹐此日月之所以合璧﹐而水火之所以交也。離中眞水復歸於北﹐坎中眞火復歸於南﹐此乾坤之所以還元﹐而鄞鄂之所以立也。周易上經首乾坤﹐取其定位以立體也。下經首咸恆﹐取其交感以致用也。澤上山下﹐其卦爲咸﹐孔子翼之曰「二气感應以相與」﹐又曰「天地感而萬物化生」﹐可見天地間只此二气﹐順而相感則生物﹐逆而相感則成丹﹐況兌艮二體正應上下兩弦﹐卽兌艮交感之用以還乾坤不易之體﹐豈不猶陽燧方諸之相取者乎﹖噫﹗此人人具足之眞易也。

關鍵三寶章第二十二章

明從舊﹝疑爲「章名從舊」四字﹞

耳目口三寶﹐閉塞勿發通。眞人潛深淵﹐浮游守規中。旋曲以視聽﹐開闔皆合同﹐爲己之樞轄﹐動靜不竭窮。離炁納榮衛﹐坎乃不用聰﹐兌合不以談﹐希言順鴻蒙。三者旣關鍵﹐緩體處空房。委志歸虛無﹐無念以爲常。證難以推移﹐心專不縱橫﹐寢寐神相抱﹐覺悟候存亡。顏色浸以潤﹐骨節益堅彊。辟卻眾陰邪﹐然後立正陽。修之不輟休﹐庶炁雲雨行。淫淫若春澤﹐液液若解冰﹐從頭流達足﹐究竟復上升﹐往來洞無極﹐怫怫被谷中。反者道之驗﹐弱者徳之柄。耘鋤宿污穢﹐細微得調暢。濁者淸之路﹐昏久則昭明。

此章言關鍵三寶﹐內眞外應﹐乃養性之要功也。

耳目口三寶﹐閉塞勿發通。眞人潛深淵﹐浮游守規中。

此節統言關鍵三寶之要道也。修道之士有內三寶有外三寶﹐元精元气元神內三寶也﹐耳目口外三寶也﹔欲得內三寶還眞﹐全在外三寶不漏﹐《陰符經》所謂「九竅之邪﹐在乎三要」是也。下手之初必須屏聰黜明﹐謹閉兌口﹐眞元方不外漏﹐故曰「耳目口三寶﹐閉塞勿發通」。外竅不漏﹐元神內存﹐前後會合﹐中間有一無位眞人潛藏深淵之中﹐深淵乃北極太淵﹐天心之所居﹐卽元關一竅也。元關在天地之間﹐上下四方之正中﹐虛懸一穴﹐其大無外﹐其小無內﹐謂之規中﹐中有主宰﹐謂之眞人﹐守而勿失﹐謂之抱一﹐然其妙訣全在不動不怠﹐勿助勿忘﹐有浮游之象﹐故曰「眞人潛深淵﹐浮游守規中」。此四句乃養性之要功﹐一章之綱領也。

旋曲以視聽﹐開闔皆合同﹐爲己之樞轄﹐動靜不竭窮。離炁納榮衛﹐坎乃不用聰﹐兌合不以談﹐希言順鴻蒙。

此節詳言三寶關鍵功夫。坎屬水﹐是爲元門﹔離屬火﹐是爲牝戶﹔兌爲口﹐內應方吋﹔學人入室之時﹐當收視返聽﹐轉順爲逆﹐其門戶之一開一闔﹐皆與元牝內竅相應。故曰「旋曲以視聽﹐開闔皆合同」。坎中納戊﹐離中納己﹐戊土屬陽主動﹐離土屬陰主靜﹔離中一陰體𨿽靜﹐而實則易動﹐憧憬往來﹐不可禁止﹐惟賴坎中眞陽出而鈐﹝qián見「鈐」﹞制之﹐若門之有樞﹐車之有轄﹐庶乎一開一闔﹐動靜各有其時﹐而元炁不致耗竭矣。故曰「爲己之樞轄﹐動靜不竭窮」。元竅中先天祖炁本來鴻蒙未剖﹐惜乎前發乎離﹐以泄其明﹔後發乎坎﹐以泄其聰﹔中發乎兌﹐以開其門﹔三者俱散而不收﹐先天之炁所存者﹐幾何哉﹖必也默默垂簾﹐頻頻逆聽﹐則坎離之炁不泄矣。故曰「離炁納榮衛﹐坎乃不用聰」。括蘘內守﹐混沌忘言﹐則兌口之炁不泄矣。故曰「兌合不以談﹐希言順鴻蒙」。卽所謂「耳目口三寶﹐閉塞勿發通」者也。此中祕密全在「口」字﹐此「口」是元關一竅﹐吞吐乾坤﹐因天機不可盡泄﹐姑取兌象﹐非世人飲食之口也﹐必須眞師指示方知其妙。

三者旣關鍵﹐緩體處空房。委志歸虛無﹐無念以爲常。證難以推移﹐心專不縱橫。寢寐神相抱﹐覺悟候存亡。

此節詳言潛淵守中功夫。耳目口三者旣已關鍵嚴密﹐一毫不泄﹐則我之眞人自然不擾不雜﹐優遊於深淵之中﹐此中空空洞洞﹐別無一物﹐有若空房然﹐故曰「三者旣關鍵﹐緩體處空房」。先天一炁原從虛無中來﹐必委致其志﹐虛以待之﹐至於六根大定﹐一念不生﹐方得相應﹔然所謂無念只是常應常靜﹐不出規中﹐非同木石之蠢然也。無念之念是爲正念﹐正念時時現前﹐方可致先天一炁而有得藥之時﹐故曰「委志歸虛無﹐無念以爲常」。此事人人具足﹐本不難取證﹐有如立竿見影﹔世人取証之難﹐正以心志不專﹐時刻推移﹐縱橫百出﹐遂望洋而返耳﹔倘入室之時﹐心志專一﹐推移不動﹐絕無縱橫之病﹐則可以得之於一息矣﹐有何難証之道乎﹖故曰「證難以推移﹐心專不縱橫」。此心旣不動移﹐十二時中﹐行住坐臥不離規中﹐卽到寢寐之時﹐向晦晏息﹐一點元神自然與元炁相抱﹐如鑪中種火相似﹐猶恐或致昏沈﹐必須常覺常悟﹐冥心內照﹐察規中之消息﹐候眞種之存亡﹐故曰「寢寐神相抱﹐覺悟候存亡」﹐如此用心﹐何慮金丹不結﹖眞人不現﹖此卽「眞人潛深淵﹐浮游守規中」之節度也。

顏色浸以潤﹐骨節益堅彊。辟卻眾陰邪﹐然後立正陽。修之不輟休﹐庶炁雲雨行。淫淫若春澤﹐液液象解冰﹐從頭流達足﹐究竟復上升﹐往來洞無極﹐怫怫被谷中。

此節言結丹之證驗也。凡人之形神本不相離﹐眞種一得﹐表裏俱應﹐自然顏色潤澤﹐骨節堅彊﹐辟除後天陰邪之物﹐建立先天正陽之炁﹔蓋一身內外莫非陰邪﹐先天陽炁一到﹐陰邪自然存畱不住﹐更能行之不輟﹐其效如神﹐周身九竅八脈三百六十骨節﹐八萬四千毛孔﹐總是太和元炁流轉﹐但見如雲之行﹐如雨之施﹐如澤之潤﹐如冰之解﹐從昆侖頂上降而到足﹐復從湧泉穴底升而到頭﹐徹頭徹底往來於空洞無涯之中﹐不相隔礙﹔蓋天地間山川土石俱窒塞而不通﹐惟有洞天虛谷﹐竅竅相通﹐人身亦然﹐肌肉骨節俱窒礙而不通﹐惟有元竅虛谷﹐脈脈相通﹐與造化之洞天相似﹐元炁往來﹐洞然無極﹐正往來於虛谷之中也。故曰「往來洞無極﹐怫怫被谷中」。此與上篇「黃中漸通理﹐潤澤達肌膚」相似﹐俱金丹自然之驗。

反者道之驗﹐弱者徳之柄。耘鋤宿污穢﹐細微得調暢。濁者淸之路﹐昏久則昭明。

此結言金丹之超出常情也。何謂反﹖常道用順﹐丹道用逆﹐顚倒元牝﹐抱一無離﹐方得歸根復命﹐豈非「反者道之驗」乎﹖何謂弱﹖堅彊者死之徒﹐柔弱者生之徒﹐專炁致柔﹐能如嬰兒﹐自然把柄在手﹐豈非「弱者徳之柄」乎﹖且辟卻陰邪﹐則身中一切宿穢悉耘鋤而去盡矣。正陽旣立﹐則元炁透入﹐細微悉調暢而無間矣。至於金丹始結﹐脈住炁停﹐復返混沌﹐重入胞胎﹐似乎昏而且濁﹐此吾身大死之時也。久之絕後再蘇﹝sū同「蘇」﹞﹐親證本來面目﹐自然純淸絕點﹐慧性圓通﹐大地乾坤俱作水晶宮闕矣。故曰「濁者淸之路﹐昏久則昭明」。前段言形之妙﹐此段言神之妙﹐形神俱妙方能與道合眞。

此章專言關鍵三寶﹐乃是守中抱一﹐養性第一步功夫。與上篇煉己立基章相應。

附錄﹕

抱一子曰「耳不聽則坎水內澄﹐目不睹則離火內營﹐口不言則兌金不鳴﹐三者旣閉﹐則眞人優遊於其中。」

又曰「七門旣返﹐殆若忘生﹐百脈俱沈﹐形气消盡﹐力弱不支﹐昏濁如醉﹐此乃道之驗﹐徳之柄也。昏者明之基﹐濁者淸之源﹐自玆以往﹐圓明洞照﹐虛徹靈通﹐莫不自昏濁始矣。」

兪玉吾曰「反者反復也﹐修丹效驗在乎虛極靜篤﹐與天地冥合﹐然後元炁從一陽而來復﹔弱者柔弱也﹐修丹把柄在乎持其志﹐無暴其气﹐如嬰兒之柔弱﹐庶幾可以返本還原。」

傍門無功章第二十三章

名從舊

世人好小術﹐不審道淺深。棄正從邪徑﹐欲速閼﹝è義「壅塞」﹞不通。猶盲不任杖﹐聾者聽宮商﹐沒水捕雉兔﹐登山索魚龍﹐植麥欲獲黍﹐運規以求方。竭力勞精神﹐終年不見功。欲知伏食法﹐至約而不繁。

此章決言旁門之無功也。學道者先要知﹐道之與術天源迥別﹐性命全修﹐復歸無極﹐謂之大道﹔一機一訣﹐自救不了﹐謂之小術。金丹大道難遇易成﹐一切旁門小術易遇難成﹐柰何世間愚民胸中茅塞﹐旣不辧淺深﹐眼孔模糊﹐又不識邪正﹐往往背明投暗﹐棄正從邪﹐本求欲速見功﹐反致閼絕不通﹐永斷入道之路﹐豈不哀哉﹖不知先天性命超出形器之表﹐卻妄認後天精炁﹐身中摸索﹐茫無影響﹐隨人顚倒﹐毫無決擇﹐此猶盲者之無拄杖﹐聾者之聽宮商也。不悟先天陰陽﹐自家同類之物﹐卻猜做世間男女﹐向外采取﹐流於淫邪﹐傷生敗徳﹐莫此爲甚﹔此猶入水而捕雉兔﹐登山而索魚龍也。不思先天鉛汞﹐本來無質無形﹐卻去燒茅弄火﹐幹汞點銅﹐誑惑凡愚﹐敗身亡家﹐此猶種麥而轉思獲稻﹐運規而妄意求方也。此等旁門﹐費盡一生精力﹐窮年卒歲﹐到老無成﹐卻謗祖師妄語﹐不知金丹伏食之法﹐至簡至要﹐有作以原其始﹐無爲以要其終﹐與天地造化同一功用。𨿽愚昧小人得之﹐立躋聖位﹐豈可與旁門小術同日而論哉﹖以爲舉旁門之非﹐特識其大略耳﹐究而論之﹐禪家有九十六種外道﹐元教有三千六百旁門﹐千差萬別﹐不可殫述﹐所以正陽祖師有正道歌﹐翠虛眞人有羅浮吟﹐以至李淸庵之九品說﹐陳觀吾之判惑歌﹐皆歷數旁門外道之差﹐以覺悟世人聾瞽﹝gǔ瞎﹞﹐惜乎世人不悟﹐仍舊謬種傳流﹐有增無減﹐良可悲也。以上僅標大略﹐要當摘取諸眞言句﹐另爲指迷一書﹐與同志共參之。

中篇

此卷專言伏食﹐而禦政養性已寓其中﹐義同上篇。

流珠金華章第二十四

太陽流珠﹐常欲去人。卒得金華﹐轉而相因﹐化爲白液﹐凝而至堅。金華先倡﹐有傾之間﹐解化爲水﹐馬齒瓓玕﹐陽乃往和﹐情性自然。迫促時陰﹐拘畜禁門﹐慈母養育﹐孝子報恩﹐嚴父施令﹐教勅子孫。五行錯王﹐相據以生﹐火性銷金﹐金伐木榮。三五爲一﹐天地至精﹐可以口訣﹐難以書傳。子當右轉﹐午乃東旋﹐卯酉界隔﹐主客二名。龍呼於虎﹐虎吸龍精﹐兩相飲食﹐俱使合並﹐遂相銜咽﹝xianyan﹞﹐咀嚼相吞。熒惑守西﹐太白經天﹐殺气所臨﹐何有不傾。貍犬守鼠﹐鳥雀畏鸇﹝zhān﹞﹐各得其性﹐何敢有聲﹖

此章言木性金情自相交會﹐以成伏食之功也。

太陽流珠﹐常欲去人。卒得金華﹐轉而相因﹐化爲白液﹐凝而至堅。

此節言兩物之性情合而成金丹也。先天之體爲性命﹐乾坤是也﹔後天之用爲性情﹐坎離是也﹔自乾坤破爲坎離﹐性情之用著而性命之體隱﹐順之則成凡矣。惟坎離復交爲乾坤﹐因性情之用以還性命之體﹐逆之則成聖矣。至於後天坎離中又分體用﹐以眞陰眞陽爲體﹐體屬水火﹔以兩弦之气爲用﹐用屬金木﹔不可不辧。幹屬太陽眞性﹐本來寂然不動﹐只因交入坤中一陰﹐性轉爲情﹐遂成離中木汞﹐自此陰精用事﹐離光順流向外﹐恍惚不定﹐有流珠之象﹔乾旣成離﹐其中一陽走入坤宮﹐坤屬太陰元命﹐旣得幹中一陽﹐命轉作性﹐遂成坎中金鉛﹐此點金炁精華﹐只在坎水中潛藏﹐杳冥不測﹐有金華之象。離中靈物刻刻流轉﹐本易走而難捉﹐捉之愈急﹐去之愈速﹐賴得坎中一點眞鉛逆轉以制之﹐眞汞一見眞鉛﹐才不飛走。故曰「太陽流珠﹐常欲去人。卒得金華﹐轉而相因」。鉛入汞中﹐汞賴鉛之拘鈐﹝qián﹞﹐鉛亦得汞之變化﹐兩物會入黃房﹐合成一炁﹐其炁先液而後凝﹐故曰「化爲白液﹐凝而至堅」。白者金色﹐至堅者金性也。蓋金來歸性﹐已結而成丹矣。此通章之綱領也。

金華先倡﹐有傾之間﹐解化爲水﹐馬齒瓓玕﹐陽乃往和﹐情性自然。

此節言兩物交並自相倡和也。坎男主倡﹐離女主和﹐坎中一陽﹐本自難於出鑪﹐及其時至而出也。只在一彈指間﹐故曰「金華先倡﹐有傾之間」﹔水中生金﹐金中復能化水﹐蓋金華之液卽眞一之水也。絪縕活動﹐無質生質﹐漸漸堅凝﹐有若馬齒瓓玕之狀﹐故曰「解化爲水﹐馬齒瓓玕」。坎中之金液旣升﹐離中之木液乃從而和之﹐一東一西﹐間隔已久﹐幸得眞意勾引相會黃房﹐木性愛金﹐金情戀木﹐一倡一和﹐出於性情之自然﹐非人力可彊而致﹐故曰「陽乃往和﹐情性自然」。陽卽上文太陽流珠﹐以其外陽內陰﹐易於逐物流走﹐主和而不主倡﹐惟與金華之眞陽相匹爲夫婦﹐方不流走﹐此時已轉爲眞陰﹐故有婦道顚倒之妙﹐不可不知。

迫促時陰﹐拘畜禁門﹐慈母養育﹐孝子報恩﹐嚴父施令﹐教勅子孫。

此節言拘制兩物會中宮而產眞種也。坎中之金華旣升﹐離中之流珠卽降﹐兩弦之炁相交只在一時﹐時不可失﹐當以眞意迫促之﹐兩物相交﹐正當虛危中間﹐此時宜禁閉地戶﹐翕聚眞炁﹐不可一毫泄漏﹐故曰「迫促時陰﹐拘畜禁門」﹔眞種旣歸土釜﹐全賴中宮坤母爲之溫養哺育﹐始而母去顧子﹐如雌雞之伏卵﹐時時相抱﹐旣而子來戀母﹐若慈鳥之反哺﹐刻刻不離﹐故曰「慈母養育﹐孝子報恩」﹔眞種旣存中宮﹐外面最要嚴謹堤防﹐牢鎭八門﹐環匝關閉﹐不可一毫放松﹐譬如子當幼小之時﹐養育固願慈母﹐教勅全仗嚴父﹐故曰「嚴父施令﹐教勅子孫」。慈母諭文火﹐在神室中溫養﹔嚴父諭武火﹐在門戶間堤防﹔孝子諭眞種﹐卽金華流珠兩物所結成者。自迫促時陰至此﹐俱屬金丹作用﹐只在一刻中。

五行錯王﹐相據以生﹐火性銷金﹐金伐木榮。三五爲一﹐天地至精﹐可以口訣﹐難以書傳。

此節言作丹之時﹐五行顚倒之妙也。常道之五行俱從順生﹐如金生水﹐木生火之類﹐順流無制﹐必至精炁耗散﹐去死不遠﹐生機轉作殺機﹐所謂生者死之根也。丹道之五行全用逆轉﹐如流珠本是木龍﹐卻從離火中取出﹔金華本是金虎﹐卻從坎水中取出﹔水火互藏﹐金木顚倒﹐方得歸根復命﹐劫劫長存﹐殺機轉作生機﹐所謂死者生之根也﹔故曰「五行錯王﹐相據以生」。錯王者﹐卽子南午北﹐互爲綱紀之意﹔相據者﹐卽龍西虎東﹐建緯卯酉之意﹔以常道言之﹐金在礦中﹐無由自出﹐木帶陰气﹐豈能滋生﹖必先用南方木中之火﹐去煆北方水中之金﹐銷礦存金﹐金華始得發露﹐旋用西方水中之金﹐來制東方火中之木﹐伐去陰气﹐木液方得滋榮﹔故曰「火性銷金﹐金伐木榮」。此卽「五行錯王﹐相據以生」之旨也。東三南二合成一五﹐北一西四合成一五﹐中央戊己眞土自成一五﹐是謂「三五混﹐南北並﹐東西攢簇於中土之內」。是之謂「一三五合而爲一﹐乃造化至精至妙之理」。把握乾坤﹐包括河洛﹐其間作用必須眞師口口相授﹐豈能筆之於書哉﹖故曰「三五爲一﹐天地至精﹐可以口訣﹐難以書傳」。此段言顚倒二物﹐則五行復歸於一。末篇法象章云「本之但二物兮﹐末乃爲三五﹐三五並爲一兮﹐都集歸一所」。印證甚明。

子當右轉﹐午乃東旋﹐卯酉界隔﹐主客二名。

此節言金木間隔﹐當加沐浴之功也。以常道五行言之﹐木生在亥﹐震木生於坎水﹐是謂「龍從水裏出」﹔金生在巳﹐兌金產自離火﹐是爲「虎向火中生」﹔丹道逆用則不然﹐從子右轉到未﹐自北而西﹐以訖於南﹐中藏酉金﹐則金華產於坎中﹐而爲上弦之气﹐所謂「虎向水中生」也﹔從午逆旋到丑﹐自南而東﹐以至於北﹐中藏卯木﹐則流珠取之離內﹐而爲下弦之气﹐所謂「龍從火裏出」也﹔但當子南午北﹐水火交入之時﹐一金一木界限其中﹐木性在東爲主﹐金情在西爲客﹐未免性情間隔﹐賓主乖違﹐此時須用沐浴之法﹐萬緣盡空﹐一絲不掛﹐存眞意於規中﹐和合金情木性。至於金返在東﹐轉而爲主﹐木返在西﹐轉而爲客﹐主客互易其名﹐兩弦之气始合而爲一矣。只此性情二物﹐自其相倡和而言﹐則爲夫婦﹔自其相生而言﹐則爲母子﹔自其相制而言﹐則爲父子﹔自其互換而言﹐則又爲主客﹔顚倒莫測﹐正見天地至精之理。

龍呼於虎﹐虎吸龍精﹐兩相飲食﹐俱使合並﹐遂相銜咽﹝xianyan﹞﹐咀嚼相吞。

此節言兩物之相並也。五行相據﹐主客旣已互換﹐則木龍反據酉位﹐而呼黑虎之气﹔金虎反據卯位﹐而吸赤龍之精﹔故曰「龍呼於虎﹐虎吸龍精」。於是兩者性情系戀﹐恣意交歡﹐相與飲食﹐合並爲一﹐且其合並之時﹐遂相銜相咽﹐吞入口中﹐而結一黍之丹矣。此段說兩物之相交並﹐從上文相據以生透出﹐專發「食」字之義。

熒惑守西﹐太白經天﹐殺气所臨﹐何有不傾。貍犬守鼠﹐鳥雀畏鸇﹝zhān﹞﹐各得其性﹐何敢有聲﹖

此節言兩物之相制也。五行錯王﹐火性旣能銷金﹐則火入西方金鄕﹐而爲熒惑守西之象﹔金性旣能伐木﹐則金乘東方木位﹐而爲太白經天之象﹔火克金﹐金轉克木﹐右旋一周﹐無所不克﹐但取逆制﹐全用殺機﹔故曰「殺气所臨﹐何有不傾」。木見金﹐金見火﹐其情性自然降伏﹐譬若貍犬之捕鼠﹐鳥雀之畏鸇﹐一見卽便擒住﹐兩下寂然無聲﹐非彊之使無聲也﹐其性然也。業已各得其相制之性﹐而何敢有聲哉﹖此段言兩物之相鈐制。從上文五行錯王透出﹐專發「伏」字之義。蓋惟相並而不礙其相制﹐此生機卽寓於殺機也。惟相制而始得以相並﹐此殺機之逆轉爲生機也。一伏一食方成還丹篇中伏食大義﹐昭昭如是﹐迥非旁門所謂服食之術也。

附錄﹕

抱一子曰「人命在卯﹐日出於卯而萬物仰之以生﹐是則萬物皆借太陽之精以立命矣。太陽流珠者﹐命寶也。柰此命寶寓神則營﹐營而亂思﹔寓精則持﹐盈而難保﹐故曰「常欲去人」﹐須得金華而制伏之。」。

審查眞僞章第二十五

不得其理﹐難以妄言。竭殫家財﹐妻子饑貧﹐自古及今﹐好者億人﹐訖不諧遇﹐稀有能成。廣求名藥﹐與道乖殊。如審遭逢﹐睹其端緒。以類相況﹐揆物終始。五行相克﹐更爲父母。母含滋液﹐父主秉與﹐凝精流形﹐金石不朽。審眞不泄﹐得成正道。立竿見影﹐呼谷傳響。豈不靈哉﹗天地至象。若以野葛一寸﹐巴豆一兩﹐入喉輒僵﹐不得俯仰。當此之時﹐周文揲蓍﹐孔子占象﹐扁鵲操鍼﹐巫咸叩鼓﹐安能令蘇﹐復起馳走﹖

此章言道有眞僞﹐當辧僞而存眞也。

不得其理﹐難以妄言。竭殫家財﹐妻子饑貧﹐自古及今﹐好者億人﹐訖不諧遇﹐稀有能成。廣求名藥﹐與道乖殊。如審遭逢﹐睹其端緒。以類相況﹐揆物終始。

此節言伏食有眞僞﹐學道者所當早辧也。金丹大道﹐範圍天地﹐包括易象﹐其理最爲廣大精微﹐必須洞曉陰陽﹐深達造化﹐方知其奧﹐豈不得其理者﹐可率意而妄談哉﹖不得其理而妄談妄作﹐往往流於鑪火之術﹐至於家財竭殫﹐妻子饑貧﹐尙不覺悟﹐良可憫也。自古到今﹐好道者不啻千億﹐但好者未必遇﹐遇者未必成﹐學道者如牛毛﹐成道者如兔角﹐良以拋卻自家性命﹐卻去入山覓汞﹐掘地尋鉛﹐廣求五金八石﹐認作不死之藥﹐所以與大道一切乖殊耳。學人參師訪道﹐當先具一隻眼﹐倘有所遇﹐必查其端緒之所在是眞是僞﹐若是眞師﹐決定洞曉陰陽﹐深達造化﹐只消叩以性命根源﹐並同類相親﹐五行逆用之旨﹐徹始徹終﹐不得一毫模糊﹐則藥物之眞僞﹐可得而揆﹔師承之眞僞﹐亦可得而決矣。故曰「以類相況﹐揆物終始」。

五行相克﹐更爲父母。母含滋液﹐父主秉與﹐凝精流形﹐金石不朽。審眞不泄﹐得成正道。立竿見影﹐呼谷傳響。豈不靈哉﹗天地至象。

此節言五行逆克﹐以結大丹﹐正端緒之可睹者也。常道之五行﹐以相生爲父母﹔丹道之五行﹐轉以相克爲父母﹔蓋不克則不能生﹐殺機正生機之所在也。如金克木者﹐也然金才一動﹐便生出水來﹐木炁貪水之生﹐忘金之克﹐克者爲父﹐克而能生者卽爲母矣﹔推之五行﹐莫不皆然。故曰「五行相克﹐更爲父母」。母道屬坤﹐主於資生﹐以靜翕爲徳﹐交媾之時﹐旣受眞種於乾父﹐只在中宮滋育﹐漸成嬰兒。故曰「母含滋液」﹐蓋母取貪生忘克之義﹐卽上章所云「慈母養育」也。父道屬幹﹐主於資始﹐以動直爲徳﹐交姤之初﹐業已气布精流﹐生炁施之於坤母﹐卽是眞種。故曰「父主秉與」﹐蓋父取以克爲生之義﹐卽上章所云「嚴父施令」也。一生一克﹐秉與者﹐凝聚資始之精﹔滋育者﹐流布資生之形﹔兩者妙合﹐結成眞胎﹐卽上章所云「五行錯王﹐相據以生」也。功夫到此﹐進進不已﹐法身便得長存同金石之不朽﹐惟賴審固專一﹐而無一毫泄漏﹐方得成其至道耳。徹始徹終﹐只是以克爲生﹐方見五行顚倒之妙﹐若知其妙﹐大丹立就。譬之立竿而影卽見﹐呼谷而向卽傳﹐造化自然之法象﹐豈不至靈且驗哉﹖此皆眞道之驗﹐其端緒可得而睹者﹐豈旁門僞術所得而混入也﹖

若以野葛一寸﹐巴豆一兩﹐入喉輒僵﹐不得俯仰。當此之時﹐周文揲蓍﹐孔子占象﹐扁鵲操鍼﹐巫咸叩鼓﹐安能令蘇﹐復起馳走﹖

此節更端設諭﹐以見伏食之靈驗也。世人但知毒藥入口﹐死者不可復生﹐豈知金丹入口﹐生者不可復死﹔毒藥入口﹐𨿽神聖不能令其復蘇﹐金丹入口﹐𨿽造物能令其復死乎﹖惜乎世人明於彼而獨暗於此也﹐且金丹旣已入口﹐縱使啖以野葛﹐投以巴豆﹐亦不得而殺之矣。可見五行相克﹐凝精流形﹐金丹伏食之妙﹐洵若立竿而影卽見﹐呼谷而響卽傳﹐詎可與非種之僞道同日而論哉﹖

此章專辧伏食之眞僞﹐爲萬世學道人開一隻眼﹐庶不被盲師瞞過耳。

鉛汞相投章第二十六

河上奼女﹐靈而最神﹐得火則飛﹐不見埃塵﹐鬼隱龍匿﹐莫知所存。將欲制之﹐黃芽爲根。物無陰陽﹐違天背元﹐牝雞自卵﹐其雛不全。夫何故乎﹖配合未連﹐三五不交﹐剛柔離分。施化之道﹐天地自然。火動炎上﹐水流潤下﹐非有師導﹐使其然也。資始統正﹐不可復攺。觀夫雌雄交媾之時﹐剛柔相結而不可解﹐得其節符﹐非有工巧以制禦之。男生而伏﹐女偃其軀﹐稟乎胎胞﹐受炁之初﹐非徒生時﹐著而見之﹐及其死也﹐亦復效之﹐此非父母教令其然。本在交媾﹐定置始先。

此章言眞鉛眞汞兩物相制而爲用也。

河上奼女﹐靈而最神﹐得火則飛﹐不見埃塵﹐鬼隱龍匿﹐莫知所存。將欲制之﹐黃芽爲根。

此節言以鉛制汞﹐乃金丹之作用也。離本太陽幹體﹐性之元也。中藏一陰﹐系坤中眞水﹐卽是眞汞﹐以其雄裏包雌﹐又名奼女﹔坎本太陰坤體﹐命之元也。中藏一陽﹐系幹中眞金﹐卽是眞鉛﹐以其水中生金﹐又名黃芽﹔奼女諭後天之心﹐先天之性本來寂然不動﹐轉作後天之心﹐有感卽通﹐潛天潛地﹐至靈至神﹐一剎那間﹐上下四方﹐往古來今﹐無所不徧﹐故曰「河上奼女﹐靈而最神」﹐以分野而言﹐午屬三河之分﹐離火所居﹐兼取情欲﹐順流之義﹐人心本來至靈﹐只因夾雜後天情識﹐未免易於逐物﹐所以觸境便動﹐遇緣卽生﹐刻刻流轉﹐一息不停﹐正類世間凡汞﹐見火卽便飛走﹐無影無蹤﹐不可捉摸﹐故曰「得火則飛﹐不見埃塵」﹐當其飛走之時﹐若鬼之隱藏﹐龍之伏匿﹐𨿽有聖者﹐莫測其去來所在﹐卽孔子所謂「出入無時﹐莫知其鄕」也。故曰「鬼隱龍匿﹐莫知所存」。奼女本離中之陰﹐故取鬼象﹐離中之陰本屬木汞﹐又取龍象﹐靈汞之易失而難持若此﹐要覓制伏之法﹐須得坎中眞鉛﹐蓋坎中一陽﹐本出幹金﹐原是我家同類之物﹐順之則流而爲情﹐逆之則轉而爲性﹐金來歸性﹐返本還原﹐黃芽得與奼女配合﹐若君之制臣﹐夫之制婦﹐自然不動。張平叔所謂「要須制伏覓金公」是也。故曰「將欲制之﹐黃芽爲根」。此專言兩物相制﹐與前流珠金華同旨。

物無陰陽﹐違天背元﹐牝雞自卵﹐其雛不全。夫何故乎﹖配合未連﹐三五不交﹐剛柔離分。施化之道﹐天地自然。

此節言獨修一物之非道也。一陰一陽之謂道﹐凡物偏陰無陽﹐偏陽無陰﹐俱非干元資始﹐坤元資生之理﹔故曰「物無陰陽﹐違天背元」。雞之伏卵﹐先入一點眞陽在內﹐漸漸伏之﹐方得成雛﹐但有雌而無雄﹐其雛必不成矣。此何以故﹖以其孤陰乏陽﹐配合未連也。丹道亦然﹐必須東三南二﹐北一西四﹐四象並爲兩物﹐會到中央眞土﹐同類相求﹐合成三五﹐方結聖胎﹔若三五之炁不交﹐總是孤陰寡陽﹐一剛一柔﹐各自離羣分散﹐眞胎何由結乎﹖蓋陽主施精﹐陰主受化﹐乃一陰一陽天地自然之道。無論凡胎聖胎﹐同一造化﹐不得獨修一物明矣﹗然此一陰一陽便是乾元坤元本來眞性眞命﹐兼修並證﹐方稱金丹大道。修命不修性﹐修性不修命﹐總謂之違天背元﹐彷門不悟﹐往往流入於采補﹐何異避溺而投火﹐哀哉﹗

火動炎上﹐水流潤下﹐非有師導﹐使其然也。資始統正﹐不可復攺。

此節言兩物相交﹐各返其元性也。眞陰眞陽之用﹐莫若水火﹐火性陽而主動﹐動必炎上﹐水性陰而主流﹐流必潤下﹔豈若有情之物﹐從師訓導而使然哉﹖特以資始之初﹐水潤火炎之性﹐本自確然各正﹐後來豈能攺易﹖觀造化卽知吾身矣。吾身坎中之火﹐恆欲就燥而炎上﹐秉乾父之性也﹔離中之水﹐恆欲流濕而潤下﹐秉坤母之性也。如是秉受﹐亦當如是而歸元。此坎男離女之所以各返其本﹐而乾父坤母之所以各復其初也。《入藥鏡》雲「水能流﹐火能焰﹐在身中﹐自可驗」。此之謂也。

觀夫雌雄交媾之時﹐剛柔相結而不可解﹐得其節符﹐非有工巧以制禦之。男生而伏﹐女偃其軀﹐稟乎胎胞﹐受炁之初﹐非徒生時﹐著而見之﹐及其死也﹐亦復效之﹐此非父母教令其然。本在交媾﹐定置始先。

此節以男女交媾﹐諭坎離之返本也。欲知水流火動之理﹐當卽世間法觀之﹐世間一男一女交姤之時﹐自然剛者在上﹐柔者在下﹐若物之固結而不可解﹐又若合符節而一定不可移。此豈有良工巧術以制之使然﹖自其初生之時而已然矣。蓋男子之生﹐其軀必伏﹐伏者﹐性情一定向內﹔女子之生﹐其軀必偃﹐偃者﹐性情一定向外﹔從父母胞胎中﹐生身受炁之初﹐一剛一柔﹐體質已定﹐特著見於有生之後耳。且不徒著見於生時也﹐死時亦然。人有溺死水中者﹐依舊男伏女偃﹐此非父母諄諄誨之令其如此﹐但當初﹐父母交姤之時﹐剛者據上﹐卽乾道成男之象﹔柔者據下﹐卽坤道成女之象﹔男女之位置已先確定於腹中﹐旣生之後﹐男女之一偃一伏﹐確有定置﹐得不如其交姤之初乎﹖旣識世法﹐便知道用﹐先天干上坤下﹐卽吾身之父母也﹔後天離上坎下﹐卽吾身之男女也﹔火之炎上﹐坎男之性情也﹔水之潤下﹐離女之性情也﹔坎男離女之性情卽乾父坤母之性情也。幹本定位居上﹐坤本定位居下﹐迨乾父坤母交媾而成坎離﹐位置𨿽更﹐性情不易﹐所以坎中之火仍欲炎上﹐離中之水仍欲潤下﹐各思返本還原﹐歸其同類。至於坎男離女再一交媾﹐適還天上地下之常﹐而先天之性命復矣。乾坤交而爲坎離﹐猶男女之初生而一偃一伏也﹐秉受固如是也﹔坎離復交而爲乾坤﹐猶男女之旣死﹐而仍一偃一伏也﹔歸元亦如是也。所謂「資始各正﹐不可復攺」者也。

制煉魂魄章第二十七

坎男爲月﹐離女爲日﹐日以施徳﹐月以舒光﹐月受日化﹐體不虧傷。陽失其契﹐陰侵其明﹐晦朔薄蝕﹐掩冒相傾﹐陽消其形﹐陰淩災生。男女相須﹐含吐以滋﹐雌雄錯雜﹐以類相求。金化爲水﹐水性周章﹐火化爲土﹐水不得行。男動外施﹐女靜內藏﹐溢度過節﹐爲女所拘。魄以鈐魂﹐不得淫奢。不寒不暑﹐進退合時﹐各得其和﹐俱吐證符。

此章言日魂月魄兩者相制而成金丹也。

坎男爲月﹐離女爲日﹐日以施徳﹐月以舒光﹐月受日化﹐體不虧傷。

此節言日月交並﹐顚倒互用之奧也。丹道以坎離爲藥物﹐卽是日之魂﹐月之魄﹔在造化以日月返照﹐互藏天魂地魄﹔在人身以水火旣濟﹐互取日光月精﹔其相制之理一也。上章以男生而伏﹐女偃其軀﹐寓言坎離兩物。蓋男處外而向內﹐女處內而向外﹐兩象顚倒之妙已在其中﹐坎屬北方眞水﹐應天上之月﹐月是太陰水精﹐坤象也﹐本當稱女﹐柰中藏幹家太陽眞火﹐魄中有魂﹐取象玉兔﹐所以反是男﹔離屬南方眞火﹐應天上之日﹐日是太陽火精﹐乾象也﹐本當稱男﹐柰中藏坤宮太陰眞水﹐魂中有魄﹐取象金烏﹐所以反是女﹔卽《悟眞篇》所謂「日居離位反爲女﹐坎配蟾宮卻是男」顚倒之妙也。離體本來是乾﹐乾父動而處外﹐惟轉作離女﹐其性情全向乎內﹐所以日光𨿽主外用﹐卻時時與太陰返照﹐一點陽光斂在陰魄之中﹐離體以出爲入﹐故曰「日以施徳」﹔坎體本來是坤﹐坤母靜而處內﹐惟轉作坎男﹐其性情全向乎外﹐所以月精𨿽主內藏﹐卻時時感召太陽之炁﹐全體陰魄借陽魂以爲光﹐坎體以入爲出﹐故曰「月以舒光」。以顚倒言之﹐入內者爲女﹐出外者爲男﹔以本體言之﹐則施精者又爲男﹐受化者又爲女﹔坎離二物𨿽顚倒而不失其本體﹐所以晦朔之交﹐日月並會黃道﹐混沌相接﹐元黃成團﹐日魂入在月魄中﹐月魄受之而成胚胎﹐日光月精交媾及時﹐合其符節﹐於光明之本體並無所損﹐故曰「月受日化﹐體不虧傷」﹐此日月交感之常道也。丹道亦然﹐吾身日光月精刻刻回照﹐日月合璧產出蟾光﹐作金丹之根本矣。

陽失其契﹐陰侵其明﹐晦朔薄蝕﹐掩冒相傾﹐陽消其形﹐陰淩災生。

此節言交感之失其常也。與上篇「水盛坎侵陽﹐火衰離晝昏」相似。晦朔之間﹐日月交並﹐陽魂能制陰魄﹐𨿽寄體陰中﹐光明之體常在。若陽光不能作主﹐陷在北海﹐無由自出﹐便失其交合之符節﹐未免反爲陰所侵奪而虧損光明矣﹗故曰「陽失其契﹐陰侵其明」。陽旣爲陰所侵﹐遂致薄蝕之變。蓋時當晦朔﹐一點陽精沈淪洞虛之中﹐火力尙微﹐水勢轉盛﹐陰盛便來掩陽﹐水盛轉來冒火﹐相傾相奪﹐太陽當晝而昏。故曰「晦朔薄蝕﹐掩冒相傾」。太陽之光本出金性﹐圓明普照﹐萬古不虧﹐但一受陰气相侵﹐其形未免暫消﹐而生薄蝕之災矣。故曰「陽消其形﹐陰淩災生」。此言日月交感失道﹐立召災變﹐在人爲坎離初交﹐一陽沈在海底﹐動靜之間﹐稍失其節﹐以至眞火陷入水中不能出鑪﹐便應薄蝕之象。詳見上篇第十五章

。

男女相須﹐含吐以滋﹐雌雄錯雜﹐以類相求。金化爲水﹐水性周章﹐火化爲土﹐水不得行。男動外施﹐女靜內藏﹐溢度過節﹐爲女所拘。魄以鈐魂﹐不得淫奢。不寒不暑﹐進退合時﹐各得其和﹐俱吐證符。

此節言交感之得其道也。與上篇「陰陽相飲食﹐交感道自然」相似。坎男離女二物相須爲用﹐月魄吸金烏之精﹐自外而入﹔日魂呼玉兔之髓﹐自內而出﹔顚倒主賓﹐一含一吐﹐眞種於是滋生。故曰「男女相須﹐含吐以滋」。幹本老陽﹐轉作離中元女﹔坤本老陰﹐轉作坎內黃男﹔乾坤破體有陰陽錯雜之象﹐然而坎中眞火仍欲上歸於乾﹐離中眞水仍欲下歸於坤﹐由破體煉之純體乃成。此卽「水流濕﹐火就燥」各從其類之旨也。故曰「雌雄錯雜﹐以類相求」。在吾身爲流戊就己﹐同類得朋工夫。離本太陽幹金﹐中間轉出一陰﹐陽金便化爲陰水﹐卽所謂太陽流珠也﹐其性流走﹐不受控制﹐未免泛濫而周流﹐故曰「金化爲水﹐水性周章」。離中之水旣至泛濫﹐便來克坎中眞火﹐所賴坎中眞火化出戊土﹐轉能制水﹐旣所謂黃芽爲根也。坎中戊土與離中己土﹐兩下配合﹐鎭在中宮﹐周章之水才得所堤防而不敢妄行四出﹔故曰「火化爲土﹐水不得行」。坎戊月精本杳冥而內藏﹐然其中太陽眞火秉乾父之性﹐火性主動﹐動者當出而施用。故曰「男動外施」﹔離己日光本恍惚而外用﹐然其中太陰眞水秉坤母之性﹐水性主靜﹐靜者當入而伏藏。故曰「女靜內藏」。卽上文「日以施徳﹐月以舒光」顚倒逆用之妙也。然兩者交會之時﹐當動而動﹐當靜而靜﹐各有其節度﹐若陽動而交陰﹐過於沈溺﹐能入而不能出﹐太陽眞火便受泛濫之水气所侵﹐譬之男女交媾﹐若貪戀過度﹐男子便受女子拘困﹐故曰「溢度過節﹐爲女所拘」。卽上文「陽失其契﹐陰侵其明」薄蝕之徵驗也。離中之陰屬魄﹐以其爲太陽之體﹐故反稱陽神日魂﹔坎中之陽屬魂﹐以其爲太陰之精﹐故反稱陰神月魄﹔所謂「魂之與魄﹐互爲室宅」也。今者火化爲土﹐轉制周章之水﹐則是魄能鈐魂而不至溢度過節矣。故曰「魄以鈐魂﹐不得淫奢」。魂魄互制﹐水火均平﹐一陽動而進火﹐退水不失之於太寒﹔一陰靜而進水﹐退火不失之於太暑﹔故曰「不寒不暑﹐進退合時」。水盛而不過於寒﹐火盛而不過於熱﹐沖炁爲和﹐永無薄蝕掩冒之災。於是日光月精兩相交並﹐至於庚方之上﹐金精吐光﹐一陽受符而金丹大藥產矣。故曰「各得其和﹐俱吐證符」。證者﹐證驗也﹔符者﹐符合也。正應上文「契」字之義。

此章言制煉魂魄﹐調和水火﹐顚倒逆用之竅妙﹐乃是金丹臨鑪作用﹐當與上篇第十一﹐第十五兩章參看。

三家相見章第二十八

丹砂木精﹐得金乃並﹐金水合處﹐木火爲侶。四者混沌﹐列爲龍虎﹐龍陽數奇﹐虎陰數偶。肝靑爲父﹐肺白爲母﹐離赤爲女﹐腎黑爲子﹐子五行始。脾黃爲祖﹐三物一家﹐都歸戊己。﹝子五行始一句世本誤在脾黃爲祖之下﹐今校古本正之。﹞

此章言身心意三家歸一而成丹也。人爲天地之心﹐故能鼎立三才﹐參天兩地。當生身受炁之初﹐元始祖炁先入中宮﹐囫囫圇圇﹐混然太極﹐所謂天地之心也。地一聲以後﹐太極從此分胎﹐上立天關﹐內藏幹性﹐下立地軸﹐內藏坤命﹐虛谷在天地之中﹐內藏元神﹔從一中而分造化﹐遂定爲三才﹐三才旣定﹐四象卽分﹔蓋幹爲先天祖性﹐破而成離﹐轉作後天之心﹔坤爲先天元命﹐實而成坎﹐轉作後天之身﹔至於先天之離又轉而成震﹐火中有木﹐魂寄於心之象﹔先天之坎又轉而爲兌﹐水中有金﹐魄藏於身之象﹔從一炁而分二體﹐又從二體而分四象矣。四象旣立﹐東南之木火同處陽方﹐西北之水金並居陰位﹐南方離火赤色﹐有丹砂之象﹐中藏眞汞﹐卽是木精﹐猶之北方坎水﹐黑鉛中藏金精也。人但知火中有木﹐不識木中有金﹐蓋木旺在卯﹐金炁卽胎於卯﹐陽魂必得陰魄﹐其魂方有所歸。金不離木也。人但知水中有金﹐不知金中有木﹐蓋金旺在酉﹐木炁卽胎於酉﹐陰魄不得陽魂﹐其魄將何所附﹐木不離金也。金木𨿽分爲兩弦﹐魂魄實並爲一體。故曰「丹砂木精﹐得金乃並」。天一生水﹐其象爲元武﹐在人屬腎中精﹐發竅於耳﹔地四生金﹐其象爲白虎﹐在人屬肺中魄﹐發竅於鼻﹔精與魄同系乎身﹐故曰「金水合處」。地二生火﹐其象爲朱雀﹐在人屬心中神﹐發竅於舌﹔天三生木﹐其象爲靑龍﹐在人屬肝中魂﹐發竅於目﹔魂與神同系乎心﹐故曰「木火爲侶」。凡人身心﹐心自爲心﹐身自爲身﹐水火不交﹐金木間隔﹐所以去道日遠。學道之士若能於二六時中﹐含眼光﹐凝耳韻﹐調鼻息﹐緘舌气﹐四大不動﹐使精神魂魄俱聚於中宮﹐水火木金並交於黃道﹐此「四者混沌」之象也。就此混沌之中﹐能使四象合而爲一體﹐又能使一體分爲四象。原是木火爲侶﹐離中生出木液﹐是爲龍從火裏出﹔原是金水合處﹐坎中產出金精﹐是爲虎向水中生﹔故有「列爲龍虎」之象。張平叔所謂「四象不離二體」也。龍生於天三之木﹐其數非奇乎﹖奇者爲陽﹐故稱陽龍﹔虎生於地四之金﹐其數非偶乎﹖偶者屬陰﹐故稱陰虎﹔此言龍虎之本體也。若五行顚倒﹐則龍轉作陰﹐虎轉作陽矣。丹道之五行原不系於五臟﹐魏公恐泄天機﹐祕母言子﹐姑借身中五臟分配五行﹐常道之五行﹐木能生火﹐金能生水﹐能生者爲父母﹐故有「肝靑爲父﹐肺白爲母」之象﹔木三金四﹐一陰一陽也。所生者爲子女﹐故有「離赤爲女﹐腎黑爲子」之象﹔水一火二﹐亦一陰一陽也。其曰「子五行始」者何﹖蓋天一生水﹐得之最先﹐天開於子﹐所以居北方正子之位﹐實爲五行之源。然後木火土金次第而生。故曰「子五行始」。坤土中藏祖炁﹐爲金木水火之所自出﹐故有「脾黃爲祖」之象﹔蓋水爲五行之源﹐故取始義﹐卽吾身祖竅之一也。土爲五行之母﹐故取祖象﹐卽吾身祖竅之中也。萬化歸一﹐一又歸之於中﹐於此可悟歸根復命之功矣。肝木之魂﹐心火之神﹐兩者同出離中之心﹐爲本來妙有中之眞空﹐是一物也﹐所謂「東三南二同成五」也。肺金之魄﹐腎水之精﹐兩者同出坎中之身﹐爲本來眞空中之妙有﹐是一物也﹐所謂「北一西方四共之」也。坎中有戊﹐離中有己﹐合爲中土﹐獨而無偶﹐是爲眞意﹐眞意爲本來乾元祖炁﹐是又一物也。所謂「戊己還從生數五」也。身心兩家本自難合﹐幸得眞意勾引﹐遂混南北﹐並東西﹐相會於中黃土釜﹐結成一粒金丹。所謂「三家相見結嬰兒」也。蓋三物會﹐歸爲一﹐而一又歸之於中﹐是謂歸根復命﹐反本還原之道。故總括之曰「三物一家﹐都歸戊己」。夫後天之身心卽先天之性命也﹐兩儀之象也。後天之身心意卽先天之元精元炁元神也﹐三才之象也。後天之眞土卽先天之浮黎祖土也﹐太極之象也。三物歸於一家﹐卽太極函三爲一之象也。體道至此﹐信乎﹖參天兩地﹐渾然天地之心矣。若能於百尺竿頭更進一步﹐向未生身處徹證本來面目﹐方知天地有壞﹐這个不壞﹐虛空有盡﹐這个無盡﹐噫﹗其孰能知之哉﹖

此章作者已略露天機﹐注者遂盡開生面﹐讀者幸具隻眼﹐愼莫入寶山而空回可也。

刑徳反復章第二十九

剛柔疊興﹐更歷分部。龍西虎東﹐建緯卯酉﹐刑徳並會﹐相見歡喜﹐刑主伏殺﹐徳主生起。二月楡落﹐魁臨於卯﹐八月麥生﹐天罡據酉。子南午北﹐互爲綱紀。一九之數﹐終而復始。含元虛危﹐播精於子。

此章言龍虎兩弦﹐刑徳互用之奧也。丹道以水火爲體﹐金木爲用﹐子午定南北之經﹐卯酉運東西之緯﹐參伍錯綜﹐方應周天璇璣之度。以造化之常道而言﹐天道有一陰一陽﹐地道有一柔一剛﹐兩儀旣立﹐錯爲四象﹐子水居北﹐午火居南﹐卯木居東﹐酉金居西﹐從子到巳爲陽剛﹐行乎東南﹔從午到亥爲陰柔﹐行乎西北﹔分之爲十二辰﹐又分爲二十八宿﹐周天三百六十五度﹐各有一定之部位﹐惟天中斗柄一移﹐則子右轉﹐午東旋﹐剛反爲柔﹐柔反爲剛﹐一切倒行逆施﹐一定之部位到此乃無定矣。故曰「剛柔疊興﹐更歷分部」。震木爲龍﹐本居東方卯位﹐兌金爲虎﹐本居西方酉位﹐惟更歷分部則龍反在酉﹐虎反在卯矣﹐東西爲南北之緯﹐故曰「龍西虎東﹐建緯卯酉」。龍秉東方生气﹐徳之象也﹔惟龍轉爲西﹐則木气化而從金﹐徳反爲刑矣。虎秉西方殺气﹐刑之象也﹔惟虎轉爲東﹐則金气化而從木﹐刑反爲徳矣。金木交並﹐只在一刻中﹐若明反復之機﹐自然害裏生恩﹐賓主歡會﹐故曰「刑徳並會﹐相見歡喜」。人但知刑主於殺﹐殊不知殺機正伏在生機中﹐人但知徳主於生﹐殊不知生機正藏在殺機內﹐故曰「刑主伏殺﹐徳主生起」。時當二月﹐卯木正旺﹐萬卉敷榮﹐何以楡莢忽墮﹖蓋卯與戍合﹐戍將爲西方河魁﹐河魁正臨卯位﹐生中帶殺﹐故有楡莢之應。此正殺機潛伏﹐徳返爲刑之象也。時當八月﹐酉金正旺﹐百艸凋謝﹐何以薺麥忽生﹖蓋辰與酉合﹐辰將爲東方天罡﹐正據酉位﹐殺中帶生﹐故有麥生之象。此正生機隱藏﹐刑返爲徳之象也。旣洞明造化之機﹐卽知吾身之造化矣。修道者當兩弦合體之時﹐必須斡運天罡﹐逆旋魁柄﹐外鎭六門﹐內閉丹扃﹝jiōng／jiǒng◎從外面關門的閂﹑鉤等﹕～鍵﹝鎖鑰﹞。◎上閂﹐關門﹕和門晝～。◎門戶﹕步於山～。﹞﹐洗心沐浴﹐只在片時﹐自然刑轉爲徳﹐殺轉爲生﹐兩物之性情合並爲一矣。卯東酉西﹐午南子北﹐周天之綱紀也。丹道用斗柄逆旋﹐東西之緯旣已反常﹐南北之經亦必易位﹐何以明之﹖一陽生於子﹐所以火胎在子﹐然坎中太陽眞火原從南方而出﹐今者子右轉﹐而復歸於南﹔一陰生於午﹐所以水胎在午﹐然離中太陰眞水原從北方而來﹐今者午東旋﹐而復歸於北﹔一水一火﹐有無交入﹐𨿽云相濟﹐實反其所由生也。南北互易﹐則周天法象無不隨之翻轉﹐故曰「子南午北﹐互爲綱紀」。後天五行逆用﹐全本洛書﹐洛書之數始於一﹐終於九﹐北方坎位居一﹐幹當西北實開其先﹐所以干之一陽寄在坎中﹐坎之一卽幹之始也﹔南方離位居九﹐坤位西南實承其後﹐所以坤之一陰寄在離內﹐離之九卽坤之終也。今也﹐子南午北﹐互易其位﹐則是坎更爲終﹐轉而成坤﹔離更爲始﹐轉而成幹﹔一旣爲九﹐九復爲一﹐循環無端﹐在易爲乾元用九﹐羣龍無首之象﹔在丹道爲九轉之功﹔故曰「一九之數﹐終而復始」。天一生水﹐北方坎位正值虛危之度﹐爲造化之根源﹐虛危二宿在天當亥子中間﹐日月合璧之地﹔在人當任督之交﹐水火合發之處﹔蓋虛屬日﹐危屬月﹐卽是眞水眞火互藏其精。白紫淸云「造化無聲﹐水中火起﹐妙在虛危穴」是也。學道之士若能致虛守靜﹐回南方離光﹐照入北方坎地﹐離中元精與坎中元炁自相含育﹐至於虛極靜篤﹐天人交應﹐一點眞陽產在北海中﹐便可采作大丹之基矣。故曰「含元虛危﹐播精於子」。此言水火旣濟﹐以產大藥﹐與前金木交並原是一段功夫。蓋子南午北﹐互爲綱紀﹐日月之體也﹔龍西虎東﹐建緯卯酉﹐兩弦之用也﹔乃其合並之妙﹐全在互藏生殺之機﹐只憑反復一時沐浴﹐頓圓和合四象之功﹐當與上三家相見章參看。

陰陽交感章第三十

關關雎鳩﹐在河之洲﹐窈窕淑女﹐君子好逑。雄不獨處﹐雌不孤居。玄武龜蛇﹐蟠虯相扶﹐以明牝牡﹐意當相須。假使二女共室﹐顏色甚姝﹐蘇秦通言﹐張儀結媒﹐發辧利舌﹐奮舒美辭﹐推心調諧﹐合爲夫妻﹐獘發腐齒﹐終不相知。若藥物非種﹐名類不同﹐分劑參差﹐失其綱紀﹐𨿽黃帝臨鑪﹐太乙執火﹐八公搗煉﹐淮南調合﹐立宇崇壇﹐玉爲階陛﹐麟脯鳳臘﹐把籍長跪﹐禱祀神祗﹐請哀諸鬼﹐沐浴齋戒﹐妄有所冀﹐亦猶和膠補釜﹐以鹵﹝lǔ◎見「鹵」﹞塗瘡﹐去冷加冰﹐除熱用湯﹐飛龜舞蛇﹐愈見乖張。

此章言眞陰眞陽﹐同類相感﹐方成金丹大道也。

關關雎鳩﹐在河之洲﹐窈窕淑女﹐君子好逑。雄不獨處﹐雌不孤居。玄武龜蛇﹐蟠虯相扶﹐以明牝牡﹐意當相須。

此節言陰陽之相感﹐各以其類也。一陰一陽之謂道﹐孔子著之系辭﹔偏陰偏陽之謂疾﹐歧伯著之素問﹔蓋從上聖師俱用眞陰眞陽同類之物﹐以超凡而入聖。所以易首乾坤﹐明陰陽不易之體﹔詩首關雎﹐諭陰陽交易之用﹔卽世法而論﹐雎鳩匹偶發好逑之章﹐一雌一雄之相應﹐龜蛇蟠虯成元武之象﹐一牝一牡之相須也。龜蛇配北方元武﹐固屬坎象﹔雎鳩配南方朱雀﹐確有離象﹔吾身中天元地牝之所以交﹐坎男離女之所以合﹐亦何以異於是哉﹖若洞明世間之法﹐卽知出世法矣。

假使二女共室﹐顏色甚姝﹐蘇秦通言﹐張儀結媒﹐發辧利舌﹐奮舒美辭﹐推心調諧﹐合爲夫妻﹐獘發腐齒﹐終不相知。

此節諭言獨修一物之非道也。在易道﹐坤與乾匹﹐離與坎匹﹐巽與震匹﹐兌與艮匹﹐皆是一陰一陽﹐各得其偶﹐方成交感之功。至於上火下澤﹐以兌遇離﹐兩陰相從﹐便名暌【kuí◎隔離﹕～離。～隔。～別。～闊。～違﹝分離﹐不在一起。書信用語﹐如「～～數載」﹞】卦﹐夫子翼之曰「二女同居﹐其志不同行」。可見二女共室﹐以陰求陰﹐卽逞蘇張之舌﹐媒合爲夫婦﹐亦必終身不能相諧矣。獨修一物是孤陰﹐此之謂也。

若藥物非種﹐名類不同﹐分劑參差﹐失其綱紀﹐𨿽黃帝臨鑪﹐太乙執火﹐八公搗煉﹐淮南調合﹐立宇崇壇﹐玉爲階陛﹐麟脯鳳臘﹐把籍長跪﹐禱祀神祗﹐請哀諸鬼﹐沐浴齋戒﹐妄有所冀﹐亦猶和膠補釜﹐以鹵塗瘡﹐去冷加冰﹐除熱用湯﹐飛龜舞蛇﹐愈見乖張。

此節正言非同類之物﹐必不能和合成丹也。何謂同類﹖離中命蒂﹐坎中性根﹐一陰一陽方是眞鉛眞汞。世人不悟眞鉛眞汞產在先天﹐無有形質﹐卻去覓後天渣滓之物﹐三黃四神五金八石﹐無所不至﹐是謂「藥物非種﹐名類不同」﹔卽使知有藥物矣﹐不能知采取烹煉之法﹐是謂「分劑參差﹐失其綱紀」﹔此等愚盲小人﹐不求眞師指授﹐不明伏食大道﹐妄意鑪火僞術可以僥幸成丹﹐終年役役﹐耗損家財﹐兼之結壇祭鬼﹐禱祀求神﹐冀獲冥助﹐不知此卽神聖爲之臨鑪﹐仙眞代之搗煉﹐亦必萬舉而萬敗矣。彼外煉之術﹐藥物旣非眞種﹐配合必非同類﹐譬之以膠補釜﹐以鹵塗瘡﹐無一毫相似處﹐且天下冷莫如冰﹐熱莫如湯﹐龜不能飛﹐蛇不能舞﹐人所共曉也。今去冷而反加冰﹐除熱而轉用湯﹐執龜而責之飛﹐執蛇而彊之舞﹐其於水火互藏之性﹐龜蛇相制之機﹐乖張愈甚﹐背戾可勝道哉﹖非種之謬﹐何以異此﹖蓋大道不離陰陽﹐陰陽只是性命﹐性命兩者同出而異名﹐本無二道﹐在羲皇之易爲一坎一離﹐老子之經卽一無一有﹐向上直截根源﹐片言可了。只因後來丹經子書多方曲諭﹐轉啟濫觴之端﹐以致流入彷門外道。丹道有時諭之以男女﹐蓋言乾道成男﹐坤道成女﹐自家靈父聖母﹐非世間有相之男女也。有時諭之爲鉛汞﹐蓋言離中元精﹐坎中元炁﹐自家眞鉛眞汞﹐非世間有質之鉛汞也。柰世間貪財好色之徒﹐非惑於采補卽惑於燒煉﹐更兼所遇方士種種捏怪﹐妄引丹經﹐欺誑末學。惑於采補者﹐其邪謬不可枚舉﹐大約認男女爲陰陽﹐以遂其好色之私耳。惑於燒煉者﹐其差別不可殫述﹐大約認凡砂水銀爲藥物﹐以遂其貪財之私耳。此等邪術異端﹐謗先聖之大道﹐斷後賢之眞修﹐名爲學道﹐實則造業﹐其爲地獄種子無疑矣。又有見理稍明﹐立志稍正者﹐幸不墮兩種邪術﹐轉而求之身心﹐卻不知身非四大之身﹐乃眞空中妙有也﹔心非肉團之心﹐乃妙有中眞空也﹔身心一如﹐渾合無間﹐彊名曰丹。柰學人不遇眞師﹐眛於大道﹐未免妄認四大假合爲身﹐肉團綠影爲心。著妄身者﹐往往守定搬精運气﹐偏於有作﹐病在心外覓身﹐而不知眞空之卽身﹐並其所守之身亦非矣﹔著幻心者﹐往往堅執坐禪入定﹐偏於無爲﹐病在身外覓心﹐而不知妙有之卽心﹐並其所執之心亦僞矣﹔殊不知修命而不了性﹐壽同天地只一愚夫﹔參性而不了命﹐萬劫陰靈終難入聖。矧【shěn◎況且。◎亦。】妄身幻心﹐並其一物而亦非者乎﹖大抵各執一家﹐不參同類﹐皆所謂偏陰偏陽之疾﹐非一陰一陽之大道也。魏公作參同契一書﹐究大易之性情﹐假鑪火之法象﹐印黃老之宗旨﹐無非吐露同出異名之兩物﹐使大地眾生皆得以盡性致命﹐直超彼岸耳。但恐邪術亂正﹐不可不辧析﹔小乘失眞﹐不可不鍼砭。前於養性末章已諄諄言之﹐猶恐世人之不悟也。故於此復發明眞種﹐破盡彷蹊曲徑﹐使萬世學道者皆捨邪而歸正﹐去僞而卽眞﹐上與三聖演易黃老著經同其功用矣。

伏食成功章第三十一

維昔聖賢﹐懷玄抱眞﹐伏煉九鼎﹐化迹隱淪﹐含精養神﹐通徳三光﹐精溢腠理﹐筋節致堅﹐眾邪辟除﹐正炁常存﹐積累長久﹐變形而仙。憂憫後生﹐好道之倫﹐隨旁風采﹐指畫古文﹐著爲圖籍﹐開示後昆﹐露見枝條﹐隱藏本根﹐托號諸名﹐覆謬眾文﹐學者得之﹐韞櫃終身。子繼父業﹐孫踵祖先﹐傳世迷惑﹐竟無見聞﹐遂使宦者不仕﹐農夫失耘﹐賈人棄貨﹐志士家貧。吾甚傷之﹐定錄此文﹐字約易思﹐事省不煩﹐披列其條﹐核實可觀﹐分量有數﹐因而相循﹐故爲亂辭﹐孔竅其門﹐智者審思﹐用意參焉。勤而行之﹐夙夜不休。伏食三載﹐輕舉遠遊﹐跨火不焦﹐入水不濡﹐能存能亡﹐長樂無憂。道成徳就﹐潛伏俟時。太乙乃召﹐移居中洲﹐功滿上升﹐膺籙受符。﹝勤而行之十四句﹐世本誤入上篇養性﹣﹣﹣明辧邪正章﹐今正之﹞

此章備舉伏食成功﹐乃參同契中篇之總結也。

維昔聖賢﹐懷玄抱眞﹐伏煉九鼎﹐化迹隱淪﹐含精養神﹐通徳三光﹐精溢腠理﹐筋骨致堅﹐眾邪辟除﹐正炁常存﹐積累長久﹐變形而仙。

此言古聖自度皆由伏食而證大道也。「維昔聖賢」蓋指黃帝老子及古來上升諸眞﹐「懷玄抱眞」卽守中抱一﹐歸根復命工夫﹐蓋養性之事也。旣有養性之事﹐不可無伏煉之功﹐丹道以九轉爲全功﹐故曰「伏煉九鼎」﹐「化迹隱淪」者﹐如黃帝丹已成而鼎湖上升﹐老子關旣出而西竺化現是也。人之元精元炁元神上應天之日月斗極﹐三者旣全﹐便與三光合其徳矣。故曰「含精養神﹐通徳三光」。黃中通理﹐潤達肌膚﹐故曰「精溢腠理﹐筋骨致堅」﹐此形之妙也。保合太和﹐性命各正﹐故曰「眾邪辟除﹐正炁常存」﹐此神之妙也。九年面壁﹐行滿功圓﹐忽然超出形气之表﹐號爲眞人﹐故曰「積累長久﹐變形而仙」﹐此之謂形神俱妙﹐與道合眞也。

憂憫後生﹐好道之倫﹐隨旁風采﹐指畫古文﹐著爲圖籍﹐開示後昆﹐露見枝條﹐隱藏本根﹐托號諸名﹐覆謬眾文﹐學者得之﹐韞櫃終身。子繼父業﹐孫踵祖先﹐傳世迷惑﹐竟無見聞﹐遂使宦者不仕﹐農夫失耘﹐賈人棄貨﹐志士家貧。

此節言古聖著書覺世﹐而後世失其意也。古聖立心廣大﹐不肯作自了漢﹐旣已自度﹐必思度人﹐不得已而著書立言﹐若黃帝之陰符三百字﹐老子之道徳五千言﹐並諸眞所傳一切丹經子書﹐皆因憂憫後世好道之士不得其門而入﹐特爲指點性命根源﹐各有所依傍﹐指畫著爲圖籍﹐所以開示後人而導之入門也。但恐泄露天機﹐祕母言子﹐露其枝條﹐藏其本根﹐若三盜五賊﹐元牝橐鑰之類﹐並龍虎黃芽金華種種異名﹐是謂「托號諸名﹐覆謬眾文」﹐正欲使後之學者反復研窮﹐得意而忘象耳。惜學人迷惑者多﹐了悟者少﹐又不肯虛心求師指授眞詮﹐譬若明珠大貝﹐深藏櫃中﹐無由見面﹐不免貧困終身﹐從父到子﹐從祖到孫﹐塵塵劫劫迷惑相因﹐迷而又迷﹐惑而又惑﹐竟無覺悟之期﹐旣不識自己家珍﹐貧困何時得了﹖是猶宦者不仕﹐農夫失耘﹐商賈之人自棄其貨﹐而有志之士長苦於家貧矣。此如楞嚴衣中系寶珠不自知覺﹐求乞他方之諭也。然此非先聖之過也﹐先聖著書覺世﹐本欲人人了悟﹐豈知其若此迷惑乎﹖所謂「江湖無礙人之心﹐只爲人過不得﹐反覺江湖爲礙﹔祖師無謾人之心﹐只爲人透不得﹐反怨祖師相謾」是也。若要不受謾﹐須求大導師。

吾甚傷之﹐定錄此文﹐字約易思﹐事省不煩﹐披列其條﹐核實可觀﹐分量有數﹐因而相循﹐故爲亂辭﹐孔竅其門﹐智者審思﹐用意參焉。

此節自言其祖述古聖著書覺世之意也。後學不悟先聖大道﹐只因不得其門而入耳。仙翁悲憫後學﹐慨然著參同契一書﹐衍大易乾坤坎離之象﹐假丹家龍虎鉛汞之名﹐而歸本於黃帝老子盡性至命之旨﹐文取簡要﹐故字約而易思﹐旨本同歸﹐故事省而不繁﹐「披列其條」者﹐一道分爲三家﹐卽露見枝條之意也。「核實可觀」者﹐三家本來一道﹐卽隱藏本根之意也。然其立言之妙﹐露而不盡露﹐藏而不盡藏﹐銖兩分數各有權衡﹐皆因古聖之文而斟酌損益之﹐使學人便於探討耳。太露則恐泄天機﹐故必多爲亂辭﹔太藏則恐閉天道﹐又必孔竅其門﹐世有明眼之士﹐能於三篇中﹐反復參究﹐得其孔竅之所在﹐方知大道只在眼前櫃中之藏﹐人人具足﹐無有富者﹐亦無有貧者。仙翁悲憫後學之意﹐洵與黃帝老子諸上聖異世同揆﹐而參同一書﹐較之陰符三百字﹐道徳五千言尢爲踵事而加詳矣。

勤而行之﹐夙夜不休。伏食三載﹐輕舉遠遊﹐跨火不焦﹐入水不濡﹐能存能亡﹐長樂無憂。道成徳就﹐潛伏俟時。太乙乃召﹐移居中洲﹐功滿上升﹐膺籙受符。

此節言學者究參同之奧﹐伏食而證仙也。大道知行並進﹐才得足目雙全。始患冥然無知﹐旣知矣﹐又患不行﹐旣行矣﹐又患不勤﹐學人旣得眞師指授﹐洞明伏食宗旨﹐便當結侶入圜﹐死心煆煉﹐老子云「上士聞道﹐勤而行之」﹐馬丹陽云「師恩深重終難報﹐誓死闤墻煉至眞」﹐故「夙夜不休」﹐方稱勤行。伏食之功﹐得丹只在一時﹐然立基大約須百日﹐結胎大約須十月﹐至於乳哺溫養大約必須三載﹐陳翠虛云「片餉工夫修便得﹐老成須要過三年」是也。然亦不可限定三年﹐視工夫之勤惰如何耳﹗溫養旣足﹐聖胎始圓﹐可以輕舉而遠遊矣。從此法身解脫﹐縱橫自如﹐火不能焚﹐水不能溺﹐或隱或現﹐忽去忽來﹐來則有相﹐故能存﹔去則無形﹐故能亡﹔去來無礙﹐豈不「長樂無憂」乎﹖懷元抱眞之謂道﹐積功累行之謂徳﹐兩者全具方可遊戲人間﹐待時升舉。故曰「道成徳就﹐潛伏俟時」。風塵之外有四海﹐四海之中有三島﹐三島之中有十洲﹐上島曰蓬萊方丈瀛洲﹐中島曰芙蓉閬﹝làng﹞苑瑤池﹐下島曰赤城元關桃源﹐中有一洲曰紫府﹐乃太乙元君所居﹐勾管神仙功行之地﹐人若棄殼升仙﹐先見太乙元君﹐契勘功行﹐方得次第上升﹐故曰「太乙乃召﹐移居中洲」。至於功滿三千大羅爲仙﹐行滿八百大羅爲客﹐遂飄然上徵﹐「膺籙受符」而證無上眞人之位矣。故曰「功滿上升﹐膺籙受符」。𨿽然此姑假法象而言﹐以接引中下之流﹐使不落斷見耳。究而言之﹐中洲卽是自己丹扃﹐太乙卽是自己元神﹐上升卽是自己天堂﹐膺籙受符卽是復還自己乾元面目﹐而不隨劫火飄沈者也。若洞明煉神合虛﹐煉虛合道宗旨﹐一切上升受符直可等之於浮雲﹐付之於太空矣。此魏公不盡言之意乎﹖

此章𨿽結伏食成功﹐實爲中篇全文總結。蓋禦政諸章但陳造化法象﹐未及性命竅妙也﹔養性諸章方指性命關竅﹐未悉作丹功用也﹔自太陽流珠以下七章﹐才備舉伏食之功﹐或言采取﹐或言配合﹐或言烹煉﹔上篇之所未悉者﹐到此無復餘蘊矣。篇終矣﹐遂自述作書之意﹐上印古聖﹐下啟後賢﹐依而行之﹐立地成仙作祖﹐豈不確然可信哉﹖此處文義與上篇末章「吾不敢虛說﹐仿效聖人文」隱然相應﹐其爲中篇總結無疑﹐世本乃移入下篇之首﹐誤矣﹗至於勤而行之一段確是此章結尾﹐世本誤入上篇「明辧邪正」之末﹐尢覺不倫﹐今特依古本正之。

下篇﹤一名三相類﹐又名補塞遺脫﹥

上篇中篇各分禦政養性伏食三段﹐條貫𨿽具﹐猶似散而無統﹐此篇特爲通其條貫﹐使三者類而爲一。首章陳鼎鑪之妙用﹔次章揭火候之全功﹔三章明說三道由一﹐方識殊途同歸源流﹔四章直指四象還虛才契先天無極宗旨﹔末章乃自敍其作書之意﹐而隱名以終焉。五章首尾相足﹐三相類之大義﹐始覺了然。前兩篇中闕略遺脫者﹐得此始無餘憾﹐讀者合前兩篇參觀之﹐庶得其條貫之所在而不病於無終矣﹗

鼎鑪妙用章第三十二

圓三五﹐寸一分﹐口四八﹐兩寸唇﹐長尺二﹐厚薄勻﹝均﹞。腹齊三﹐坐垂溫。陰在上﹐陽下奔。首尾武﹐中間文。始七十﹐終三旬﹐二百六﹐善調勻。陰火白﹐黃芽鉛﹐兩七聚﹐輔翼人。瞻理腦﹐定升玄。子處中﹐得安存。來去遊﹐不出門。漸成大﹐情性純。卻歸一﹐還本原。善愛敬﹐如君臣。至一周﹐甚辛勤。密防護﹐莫迷昏。途路遠﹐復幽玄。若達此﹐會乾坤。刀圭沾﹐淨魄魂。得長生﹐居仙村。樂道者﹐尋其根。審五行﹐定銖分。諦思之﹐不須論。深藏守﹐莫傳文。禦白鶴﹐駕龍鱗﹐遊太虛﹐謁仙君﹐錄天圖﹐號眞人。

此章𨿽言鼎鑪妙用﹐而藥物火候已在其中﹐乃參同契全文之總結也。蓋金丹妙用全在鑪鼎﹐識得鑪鼎方可采取藥物﹐識得藥物方可用火烹煉﹐三者本同條而共貫﹐前兩篇中各分禦政養性伏食﹐隱藏三者在內﹐然文義散布﹐尙未歸一﹐故魏公特作此歌以束之。

圓三五﹐寸一分﹐口四八﹐兩寸唇﹐長尺二﹐厚薄均。

此節顯鼎鑪之法象也。鼎鑪之用有二﹐以金丹言之﹐離之匡廓爲懸胎鼎﹐坎之匡廓爲偃月鑪﹐中宮神室乃是人位﹐此小鼎鑪之法象也。以還丹言之﹐乾位居上爲鼎﹐所以結丹﹔坤位居下爲鑪﹐所以產藥﹐中宮黃庭乃是人位﹐此大鼎鑪之法象也。大約各有上中下三層﹐以應天地人三才﹐鼎鑪旣立﹐兩儀四象五行八卦以至十二辰二十八宿﹐周天三百六十五度﹐無不出其中矣。鑪鼎旣取法乾坤﹐圓以象天﹐方以象地。圓以象天﹐圓陀之義也﹐圓者徑一而圍三﹐本之河圖﹐河圖周圍無四隅﹐東三南二合成一五﹐北一西四合成一五﹐中央戊己自成一五﹐合之而三五始圓﹐三五環繞同歸中央﹐中央虛位不過徑吋﹐是天心所居之室﹐卽在此徑吋中分出一干一坤﹐邵子所謂「天向一中分造化」也。故曰「圓三五﹐寸一分」。方以象地﹐方吋之義也﹐方者徑一而圍四﹐本之洛書﹐洛書有四正四隅﹐東南西北爲四正﹐東南西南東北西北爲四隅﹐四正卽四象也﹐四正兼四隅卽八卦也﹐子午中分南北﹐卽兩儀也。方吋中開竅處﹐有口之象﹔上下兩釜﹝fǔ﹞分界處﹐有唇之象﹔四象八卦環布四周﹐應造化之四時八節﹔乾上坤下﹐平分兩儀﹐應造化之南北二極﹔卽一中之所分出也。故曰「口四八﹐兩寸唇」。兩儀旣分﹐從子到巳爲六陽﹐應造化之春夏﹐是爲進火之候﹔從午訖亥爲六陰﹐應造化之秋冬﹐是爲退火之候﹔一歲之候卽一月之候﹐一月之候卽一日之候﹐剛柔不偏﹐寒暑合節﹐卽上篇所云「周旋十二節﹐節盡更須親」也。故曰「長尺二﹐厚薄均」。鑪鼎之用﹐遠取諸造化﹐近取諸吾身﹐俱屬自然法象。一切旁門不知竅妙﹐妄想於身外覓取鑪鼎﹐不啻萬里崖山矣﹗

腹齊三﹐坐垂溫。陰在上﹐陽下奔。首尾武﹐中間文。始七十﹐終三旬﹐二百六﹐善調勻。

此節言鑪中藥生之時﹐當調停火候也。方寸中間一竅﹐空洞無涯﹐有腹之象。水火二炁一起會到中宮﹐便是三家相見﹐當其交會之時﹐但坐守中黃﹐勿忘勿助﹐俟神明之自來﹐直待水火二炁調燮得中﹐方覺溫然﹐眞種自然生育矣。故曰「腹齊三﹐坐垂溫」。離火本在上﹐然離中眞水恆欲流下而歸戊﹔坎水本在下﹐然坎中眞火恆欲奔上而就己﹔全賴中間眞土爲之調停。故曰「陰在上﹐陽下奔」。此言水火旣濟﹐大藥將產之候。藥在鑪中全仗火煆﹐然火候有武有文﹐武火主烹煉﹐文火主沐浴﹐二用天淵迥﹝jiǒng◎古同「迥」﹞別。子時爲陰之尾陽之首﹐宜進火而退水﹐午時爲陽之尾陰之首﹐宜進水而退火﹐俱用武火﹐惟中間卯酉二時當沐浴之會獨用文火。一首一尾﹐平分坎離﹐調和兩家﹐不離中間眞土。故曰「首尾武﹐中間文」。冬至一陽初動﹐實爲六陽之始﹐靜極生動﹐有七日來復之象。故曰「始七十」。夏至一陰初靜﹐馴致六陰之終﹐動極歸靜﹐有自朔訖晦一周之象﹐故曰「終三旬」。始須野戰﹐終則守城﹐俱是武火用事﹐卽所謂「首尾武」也。三百六十日實應周天之度﹐七十三旬首尾除去百日﹐其餘二百六十日以二百日中分陰陽﹐一子一午應冬夏二至﹐並一首一尾合成三百日﹐恰當十月胎圓之期﹔中間尙餘六十日﹐恰當卯酉兩月﹐一卯一酉應春秋二分﹐是爲沐浴之候。故曰「二百六﹐善調勻」。調勻者﹐不寒不暑﹐溫溫然調和得中﹐卽所謂「中間文」也。要知武火烹煉﹐在一南一北之交入﹐文火沐浴全在中宮內守﹐念不可起﹐意不可散﹐火候妙訣只在片刻中。紫陽眞人云「火候不用時﹐冬至不在子。及其沐浴法﹐卯酉特虛比。」﹐此之謂也。

陰火白﹐黃芽鉛﹐兩七聚﹐輔翼人。瞻理腦﹐定升玄。子處中﹐得安存。來去遊﹐不出門。漸成大﹐情性純。卻歸一﹐還本原。

此節言金丹初結﹐鑪中溫養之功也。離中眞汞是爲陰火﹐卻從幹金匡廓中化出﹐白中有黑之象也。故曰「陰火白」﹔坎中眞鉛是爲黃芽﹐卻從坤土胞胎中迸出﹐鉛中產金之象也。故曰「黃芽鉛」。七者﹐火之成數﹐離中流珠旣稱陰火﹐坎中黃芽便稱陽火﹐兩火會聚﹐含育神室中眞人﹐若輔弼羽翼然﹐故曰「兩七聚﹐輔翼人」。大藥初生﹐產在坤鑪﹐及其時至機動﹐卻須上升幹鼎﹐幹鼎在天谷腦戶中﹐爲百脈總會之竅﹐丹經所謂「若要不老﹐還精補腦」是也。藥生之時﹐須用眞意以采之﹐徘佪上視﹐送之以神﹐令其直升天谷﹐故曰「瞻理腦﹐定升玄」。眞種旣升天谷﹐旋降黃庭﹐具體而微﹐狀若赤子安處黃庭之中﹐優遊自在﹐一得永得﹐故曰「子處中﹐得安存」。赤子安處鼎中﹐環匝關閉﹐本無去來﹐亦無出入﹐卽使出入亦不離元牝之門﹐故曰「來去遊﹐不出門」。其初只一黍之珠﹐溫養旣足﹐漸漸從微至著﹐充滿長大﹐情返爲性﹐純粹以精﹐故曰「漸成大﹐情性純」。此點眞種原從太極中來﹐自一分爲二﹐遂成兩物﹐二分爲三﹐遂成三家﹐又分而爲四象五行八卦九宮之類﹐此降本流末﹐順而生物之道也。今者兩物交並﹐會三爲一﹐以至四象五行八卦九宮之類﹐無不復歸於一。此返本還原﹐逆則成丹之道也。故曰「卻歸一﹐還本原」。此「一」字可以貫通三教﹐太上云「得其一﹐萬事畢」﹔黃庭經云「五行相推返歸一」﹔以至孔子所謂「一以貫之」﹐釋伽所謂「萬法歸一」總是這个。此段俱是守中抱一﹐深根固蒂宗旨﹐蓋謂鼎中有寶﹐便不可闕此一段溫養功夫。

善愛敬﹐如君臣。至一周﹐甚辛勤。密防護﹐莫迷昏。途路遠﹐復幽玄。若達此﹐會乾坤。刀圭沾﹐淨魄魂。得長生﹐居仙村。

此節言防危慮險之功也。先天祖炁爲君﹐後天精炁爲臣﹐鼎中旣得先天一炁﹐卻籍後天精炁乳哺而環衛之﹐譬之臣旣敬君﹐君亦愛臣﹐君臣之間﹐相得無間﹐故曰「善愛敬﹐如君臣」。丹道以九轉功完爲一周﹐十月結胎﹐三年乳哺﹐其間運用抽添﹐纖毫不可怠玩﹐故曰「至一周﹐甚辛勤」。元神旣存丹扃﹐當以眞意守之﹐密密堤防護持﹐須臾不可離﹐若眞意一離本地﹐恐有昏迷走失之患﹐故曰「密防護﹐莫迷昏」。元神不疾而速﹐不行而至﹐上天入地﹐只在頃刻間﹐卻又杳冥恍惚﹐無迹可求。故曰「途路遠﹐復幽玄」。丹道有兩般作用﹐以金丹而言﹐坎離一交﹐眞種便得﹔若以還丹而言﹐必須煉精化炁﹐煉炁化神﹐重安鑪鼎﹐再造乾坤﹐向上更有事在﹐故曰「若達此﹐會乾坤」。一黍之藥號爲刀圭﹐刀圭才沾入口﹐陰魄盡消﹐陽魂亦冥。故曰「刀圭沾﹐淨魄魂」。卽上篇所謂「體死忘魄魂﹐刀圭最爲神」也。魂魄旣淨﹐我之元性卓然獨存﹐不隨劫火飄蕩﹐形寄塵埃之中﹐神居太虛之境矣。故曰「得長生﹐居仙村」。此段俱言防護愼密之意﹐與前段溫養工夫聯如貫珠。

樂道者﹐尋其根。審五行﹐定銖分。諦思之﹐不須論。深藏守﹐莫傳文。禦白鶴﹐駕龍鱗﹐遊太虛﹐謁仙君﹐錄天圖﹐號眞人。

此節言脫胎神化之驗也。道有其根﹐只在抱一。老子所謂「歸根復命」是也。世人一切在枝葉上搜求﹐離根愈甚﹐去道轉遙﹐故曰「樂道者﹐尋其根」。造化之妙不出五行﹐五行有順有逆﹐順則成凡﹐世間之造化也。逆則成聖﹐出世之造化也。然五行顚倒之旨最爲元奧﹐若銖量分數一錯﹐定不結丹﹐故曰「審五行﹐定銖分」。丹道之祕全在火候﹐從上聖師必須心心相印﹐學道之士但可心存﹐不得形之於口﹔但可默契﹐不得著之於文﹔故曰「諦思之﹐不須論。深藏守﹐莫傳文」。火候已足﹐聖胎已圓﹐脫胎棄殼之時﹐或駕白鶴﹐或乘火龍﹐翺翔太虛之表﹐覲禮三境至尊﹐從此膺籙受圖﹐位證大羅天仙﹐而有眞人之號矣﹗𨿽然此非外像﹐實內景也。龍鶴卽自己元炁﹐太虛卽自己元竅﹐仙君卽自己元神﹐天圖卽浩劫以來混洞赤文﹐眞人卽未生以前本來面目。金剛經云「凡所有相﹐皆是虛妄﹐若見諸相非相﹐卽見如來」。釋教所謂如來卽吾道所謂眞人也。學道之士但識取眞人面目﹐一切名象﹐俱可存而不論矣﹗然眞人之義有二﹐在凡夫分上謂之法身﹐人人具足﹔在聖人分上謂之報身﹐惟證乃知﹔究竟聖人所証之報身卽凡夫具足之法身也。𨿽則人人具足﹐只因不肯直下承當﹐遂致浪死虛生﹐輪轉六道﹐豈得委咎於造物乎﹖

此章𨿽陳鼎鑪妙有﹐而藥物火候全具其中﹐乃金丹三要總結也。然必合下章觀之﹐方盡三相類之妙。

火候全功章第三十三

法象莫大乎天地兮﹐玄溝數萬里。河鼓臨星紀兮﹐人民皆驚駭。晷影妄前卻兮﹐九年被凶咎。皇上覽視之兮﹐王者退自攺。關鍵有低昂兮﹐害气遂奔走。江淮之枯竭兮﹐水流注於海。天地之雌雄兮﹐徘徊子與午﹔寅申陰陽祖兮﹐出入復終始。循斗而招搖兮﹐執衡定元紀。升熬於甑山兮﹐炎火張設下。白虎倡導前兮﹐蒼液和於後。朱雀翺翔戲兮﹐飛揚色五采。遭遇羅网施兮﹐壓之不得舉。嗷嗷聲甚悲兮﹐嬰兒之慕母。顚倒就湯鑊兮﹐摧折傷毛羽。漏刻未過半兮﹐龍鱗狎鬣起。五色象炫耀兮﹐變化無常主。潏潏鼎沸馳兮﹐暴湧不休止。接連重疊累兮﹐犬牙相錯距。形似仲冬冰兮﹐闌漧吐鍾乳。崔巍而雜廁兮﹐交積相支拄。陰陽得其配兮﹐淡泊而相守。靑龍處房六兮﹐春華震東卯。白虎在昂七兮﹐秋芒兌西酉﹔朱雀在張二兮﹐正陽離南午。三者俱來朝兮﹐家屬爲親侶。本之但二物兮﹐末乃爲三五。三五並爲一兮﹐都集歸一所。治之如上科兮﹐日數亦取甫。先白而後黃兮﹐赤色達表裏。名曰第一鼎兮﹐食如大黍米。自然之所爲兮﹐非有邪僞道。山澤气相蒸兮﹐興雲而爲雨﹔泥竭遂成塵兮﹐火滅化爲土﹔若蘗染爲黃兮﹐似藍成綠組。皮革煮成膠兮﹐曲蘗化爲酒。同類易施功兮﹐非種難爲巧。惟斯之妙術兮﹐審諦不誑語。傳與億世後兮﹐昭然自可考。煥若星經漢兮﹐炳如水宗海。思之務令熟兮﹐反復視上下。千周燦彬彬兮﹐萬徧將可睹。神明忽告人兮﹐心靈乍自悟。探端索其緒兮﹐必得其門戶。天道無適莫兮﹐常傳於賢者。﹤此章世本誤在「圓三五「之前﹐失其次序﹐今特正之。﹥

此章以周天法象諭火候之全功。𨿽云火候﹐而鑪鼎藥物悉具其中。乃參同契全書之亂辭也。蓋此書前二篇中禦政養性伏食各分三段﹐寓鑪鼎藥物火候在內﹐但恐文義散見疊出﹐終病於未圓﹐故魏公作圓三五章以束之。然圓三五章中多說金丹作用﹐溫養保聚之功﹔其於還丹作用﹐交姤煆煉之象尙未悉備﹔故緊接此章以足其意。

法象莫大乎天地兮﹐玄溝數萬里。河鼓臨星紀兮﹐人民皆驚駭。晷影妄前卻兮﹐九年被凶咎。皇上覽視之兮﹐王者退自攺。關鍵有低昂兮﹐害气遂奔走。江淮之枯竭兮﹐水流注於海。

此節言火候之功﹐效法天地﹐不可不戒愼也。前章敷陳鑪鼎法象﹐旣以干鼎法天﹐坤鑪象地﹐可見人身全具一天地﹐天地卽我一大鑪鼎也。其中造化之妙﹐無不合同。天之極上處距地之極下處八萬四千里﹐天中河漢爲元溝﹐起自丑寅尾箕﹝jī◎星名﹐二十八宿之一﹞之間﹐直至午未星柳之分界﹐斷天盤不知其幾萬里﹖以吾身擬之﹐天關地軸相去亦八萬四千里﹐中間卽是元溝﹐界斷上下﹐有金木間隔之象。故曰「法象莫大乎天地兮﹐玄溝數萬里」。河鼓共三星﹐中爲大將軍﹐左爲左將軍﹐右爲右將軍。有芒角﹐主軍鼓聲音﹐在牛宿之北﹐正枕天河星紀﹐是十二辰中丑位﹐卽河漢所經也。河鼓本非丑分之星﹐今越次臨於星紀﹐則是河漢之內星宿錯亂﹐水害將興﹐未免可驚可駭。吾身子丑之交﹐正當陽火發生之地﹐若時未到而妄動﹐則周身精气奔馳﹐百脈俱亂﹐豈非人民驚駭之象乎﹖故曰「河鼓臨星紀兮﹐人民皆驚駭」。冕復印件屬日影﹐此借言天星進退之度﹐在身中則進火退火漏刻也。進火爲前﹐退火爲卻﹐不當前而妄前﹐不當卻而妄卻﹐非太過卽不及﹐卽如二至二分不應漏刻﹐而召水旱之災矣﹗據上文河鼓臨星紀是進火失度﹐以致水災﹐堯有九年之水﹐故曰「晷影妄前卻兮﹐九年被凶咎」。九年正應九轉法象﹐進火失度﹐一轉旣差﹐九轉俱失﹐豈非莫大凶咎乎﹖皇上指上帝﹐王者指人主﹐「覽視之」者﹐昭視其戒於人主﹐蓋以天變相儆﹐卽上文所謂凶咎也。「退自攺」者﹐攺其「前卻」之失﹐而進退合度也。蓋皇上諭先天之性﹐王者諭後天之心﹐其體則一﹐其用則二。蓋性主無爲﹐寂然不動﹐安處神室﹔心主有作﹐感而卽通﹐斡運天經﹔如此則火候之進退﹐罔不中節矣﹗故曰「皇上覽視之兮﹐王者退自攺」。天道關鍵全在南北二極﹐北極出地三十六度﹐南極入地三十六度﹐一低一昂之象﹐周天璇璣晝夜不停﹐南北二極𨿽主運旋而常不離其所﹐是以經緯順序﹐害气不生。吾身天關地軸一低一昂﹐正應南北二極﹐運火之時須要關鍵牢密﹐是爲天關在手﹐地軸形心﹐到此周身陰气自然剝落無餘矣﹗故曰「關鍵有低昂兮﹐害气遂奔走」。天一生水﹐彌漫大地﹐賴有巨海爲之歸宿﹐方免泛濫之災。凡人一身內外莫非陰滓﹐卽眾水所流注也。昆侖之巓有元海焉﹐爲眾水之所朝宗﹐惟南北二極關鍵旣密﹐促百脈以歸元﹐自然炁歸元海﹐若江淮之朝宗於海而不至泛濫矣﹗故曰「江淮之枯竭兮﹐水流注於海」。此段首以天上元溝諭鑪鼎之法象﹐繼以天星行度諭火候之準則﹐失度則召洪水之災﹐得宜則獲歸元之慶。一得一失﹐火候於是可準。乃通章挈領處。

天地之雌雄兮﹐徘徊子與午﹔寅申陰陽祖兮﹐出入復終始。循斗而招搖兮﹐執衡定元紀。

此節言坎離交姤﹐配合之法象也。子爲六陽之首﹐應乎冬至﹔午爲六陰之首﹐應乎夏至﹔子午二候﹐一陰一陽﹐南北互爲綱紀﹐正水火交會之地﹐日月到此必徘佪而不遽進退﹐所以太陽當中天﹐古人謂之停午﹐卽徘佪之意也。丹道水火升降﹐只在子午二候﹐坎中眞火上升﹐一陽初復﹐陽炁尙微﹐宜閉關以養潛龍之萌﹔離中眞水下降﹐一陰來姤﹐陰炁初萌﹐宜系柅以防履霜之漸﹔造化之妙﹐全在午後子前﹐亦當以眞意徘佪其間。故曰「天地之雌雄兮﹐徘徊子與午」。陽火𨿽胎在子﹐到寅方生﹔陰水𨿽胎在午﹐到申方生﹔太陽得火之精﹐故出於寅而沒於申﹔太陰得水之精﹐故出於申而沒於寅﹔可見寅申是陰陽之祖鄕﹐造化出入之門戶也。丹道亦然﹐坎中一陽𨿽復於子﹐直到寅位眞火才得出地﹔離中一陰𨿽姤於午﹐直到申位眞水才得長生﹔一出一入﹐終而復始﹐方見眞陰眞陽同出異名之宗祖。故曰「寅申陰陽祖兮﹐出入復終始」。招搖一星﹐在梗河之北﹐有芒角﹔芒角一動﹐便主兵革﹔北斗第五星名衡﹐卽斗柄也﹐主布政天中﹐臨制四方。或指子午﹐或指寅申﹐以定木金水火之位﹐以分春秋冬夏之時。招搖本欲妄動﹐惟循斗杓而動﹐則動必應時﹐不失其紀。丹道法天﹐全仗天心斡運﹐斗柄推遷。天心居北極之中﹐兀然不動﹐惟視斗杓所指﹐斗杓指於子午﹐則水火爲之徘佪﹔指於寅申﹐則金木於是交並﹔亦猶招搖之循斗而動﹐以定周天之綱紀也。故曰「循斗而招搖兮﹐執衡定元紀」。此段言水火之所以交﹐金木之所以並﹐全仗斗柄斡旋﹐蓋坎離交姤之初功也。坎離配合﹐眞種乃生﹐至一陽初動﹐斗柄建子﹐然後可加烹煉之功矣﹗

升熬於甑山兮﹐炎火張設下。白虎倡導前兮﹐蒼液和於後。朱雀翺翔戲兮﹐飛揚色五采。遭遇羅网施兮﹐壓之不得舉。嗷嗷聲甚悲兮﹐嬰兒之慕母。顚倒就湯鑊兮﹐摧折傷毛羽。漏刻未過半兮﹐龍鱗狎鬣起。五色象炫耀兮﹐變化無常主。潏潏鼎沸馳兮﹐暴湧不休止。接連重疊累兮﹐犬牙相錯距。形似仲冬冰兮﹐闌漧吐鍾乳。崔巍而雜廁兮﹐交積相支拄。陰陽得其配兮﹐淡泊而相守。

此節言乾坤交姤﹐煆煉之法象也。前面坎離交姤﹐眞種已生﹐再加配合之功﹐金丹大藥養在坤鑪中﹐故謂之「熬」﹐卽上篇所謂熬樞也。鑪中溫養已足﹐一陽初動﹐正子時到﹐急發火以應之﹐必須猛烹極煉﹐加以吸舐【shì◎舔﹕老牛～犢﹝諭人愛惜兒女﹞】撮閉之功﹐逼出鑪中金液﹐令之上升﹐趂【chèn◎古同「趁」】此火力駕動河車﹐自尾閭穴逆流上昆侖頂﹐有升熬甑【zèng◎古代蒸飯的一種瓦器。底部有許多透蒸气的孔格﹐置於鬲上蒸煮﹐如同現代的蒸鍋﹕～塵釜魚。】山之象﹐《翠虛篇》云「子時气到尾閭關﹐夾脊河車透甑山」﹐此之謂也。故曰「升熬於甑山兮﹐炎火張設下」。西方金精爲白虎﹐東方木液爲蒼龍﹐龍陽主倡﹐虎陰主和﹐今者虎轉在前作倡﹐龍轉在後作和﹐此皆五行逆旋﹐陰陽顚倒之象。故曰「白虎倡導前兮﹐蒼液和於後」。此乃大交時塞兌閉戶吹音吸神作用﹐與前面坎離交姤迥【jiǒng◎古同「迥」】別﹐細辧之﹐朱雀是南方火精﹐位鎭離宮﹐卽上文所云炎火也﹐其性飛揚不定﹐一遇前塵幻色相感卽翺翔而去﹐不可控制。故曰「朱雀翺翔戲兮﹐飛揚色五采」。朱雀本性極其飛揚飄舉﹐一切不能制之﹐惟一見北方元武﹐方才束手受制。乾坤交姤之時﹐火從下升﹐水從上降﹐元武擒定朱雀﹐互相鈐【qián】束﹐抵死不放﹐如遭羅网壓住不能舉翼矣﹗故曰「遭遇羅网施兮﹐壓之不得舉」。火本炎上之物﹐一時被水壓住﹐其性情急欲升騰﹐有如失母嬰兒悲鳴哀慕﹐其聲嗷嗷﹐故曰「嗷嗷聲甚悲兮﹐嬰兒之慕母」。火騰水降﹐主賓顚倒﹐朱雀之與元武相吞相啖【dàn◎同「啖」】﹐一時閉在鼎中﹐無由復出﹐譬若毛羽摧折﹐永不復飛揚矣﹗故曰「顚倒就湯鑊兮﹐摧折傷毛羽」。水火旣相擒制﹐龍虎亦必降伏﹐金木水火四象攢聚鼎中﹐固濟不泄﹐只消片刻之間結而成丹。鼎中旣備五行之气﹐變化自生﹐如神龍行空﹐鱗動鬣【liè◎馬﹑獅子等頸上的長毛﹕～鬃。剛～。◎魚頷旁小鰭。】揚﹐五色炫耀變化之象不可名狀﹐故曰「漏刻未過半兮﹐龍鱗狎鬣起。五色象炫耀兮﹐變化無常主」。當其升熬於鼎之際﹐龍爭虎鬥﹝斗﹞﹐撼動乾坤﹐霎時金晶貫頂﹐銀浪滔天﹐若甑中蒸飯將熟﹐鼎內之水百沸不休﹐滂沱四湧。故曰「潏潏【yù◎水湧出﹕～～。～湟﹝水疾流﹞】鼎沸馳兮﹐暴湧不休止」。正當沸馳不止﹐再加火力以足之﹐接連重疊﹐相繼燻蒸﹐直到火足气圓﹐鼎中眞炁自然絪縕充滿﹐若犬牙之相錯矣。故曰「接連重疊累兮﹐犬牙相錯距」。交姤旣畢﹐金鼎湯溫﹐玉鑪火散﹐一點落於黃庭﹐先液而後凝﹐漸凝漸結﹐凝而至堅﹐有如仲冬之冰﹐又如闌干石中迸出鍾乳﹐故曰「形似仲冬冰兮﹐闌漧吐鍾乳」。鼎中眞液一炁循環﹐輕淸者凝於泥丸﹐重濁者歸於炁穴﹐有崔巍雜廁之象﹔眞種旣凝﹐無質生質﹐有交積支拄之象﹔故曰「崔巍而雜廁兮﹐交積相支拄」。以上俱一時得藥成丹法象﹐蓋因乾坤大交之時﹐眞陰眞陽匹配無差﹐故有如上之證驗也。從此罷戰守城﹐全用文火﹐勿忘勿助﹐靜守中黃﹐所謂「送歸土釜牢封固」是也。故曰「陰陽得其配兮﹐淡泊而相守」。此段是乾坤交姤一時事﹐前面言煆煉之法﹐中間言結聚之象﹐末了言溫養之功﹐乃是通章關鍵處。

靑龍處房六兮﹐春華震東卯。白虎在昂七兮﹐秋芒兌西酉﹔朱雀在張二兮﹐正陽離南午。三者俱來朝兮﹐家屬爲親侶。本之但二物兮﹐末乃爲三五。三五並爲一兮﹐都集歸一所。治之如上科兮﹐日數亦取甫。先白而後黃兮﹐赤色達表裏。名曰第一鼎兮﹐食如大黍米。

此節言四象五行並而歸一﹐乃結丹之法象也。前面大交之時﹐靑龍白虎朱雀三家俱顚倒逆旋﹐此則復還其本位矣﹗靑龍本位在東﹐東方房宿屬木﹐數應八﹐而云「房六」者﹐蓋六爲水之成數﹐木生在亥﹐木液原從坎水中流出﹐卽《入藥鏡》所云「鉛龍」也。東方之龍於時爲春﹐於卦爲震﹐於辰爲卯﹐木旺在卯﹐艸木發而爲華。故曰「靑龍處房六兮﹐春華震東卯」﹔白虎本位在西﹐西方昂宿屬金﹐數應九﹐而云「昂七」者﹐蓋七爲火之成數﹐金生在巳﹐金精原從離火中煆出﹐卽《入藥鏡》所謂「汞虎」也。西方之虎於時爲秋﹐於卦爲兌﹐於辰爲酉﹐金旺在酉﹐谷實結而生芒。故曰「白虎在昂七兮﹐秋芒兌西酉」﹔朱雀正位在南﹐南方張宿屬火﹐二卽火之生數也﹐南方朱雀於時爲夏﹐於卦爲離﹐於辰爲午﹐火旺在午﹐能燔木而鎔金﹐故曰「朱雀在張二兮﹐正陽離南午」。交會之時﹐一東一西一南﹐俱來朝拱天心北極﹐三家會成一家﹐異骨成親﹐忻樂太平﹐故曰「三者俱來朝兮﹐家屬爲親侶」。此處木金火三象正與前段相應﹐前後俱不及元武者﹐蓋元武本位在北﹐上直斗樞﹐三者旣朝拱北極﹐則元武在其中矣﹗卽中篇九還七返八歸六居之意也。本是眞陰眞陽相配﹐然一龍一虎並南方之火便成三家﹐木與火爲侶﹐金與水爲朋﹐並中央之土便成五行﹐究其根株﹐只是兩物化出枝條﹐乃爲三家﹐爲五行﹐合成三五十五之數﹐故曰「本之但二物兮﹐末乃爲三五」。其初自本而之末﹐原從一个根株上化出﹐一分爲二﹐二分爲三﹐三分爲五﹐是爲常道之順﹔其究自末而返本﹐還從一个根株收來﹐五返爲三﹐三返爲二﹐二返爲一﹐是爲丹道之逆﹔故曰「三五並爲一兮﹐都集歸一所」。並爲一者﹐一是先天一炁﹐指眞種也﹔歸一所者﹐所是中央正位﹐指黃庭也﹔三五爲一﹐乃是從上聖師心心相印﹐如科條之不可違﹐依此修治﹐決定成丹﹐但非一日之功﹐日積月累﹐方得成就。仍取第一轉時﹐最初一點眞種爲根基。故曰「治之如上科兮﹐日數亦取甫」。日數者﹐三載伏食之功﹔甫者﹐始也﹐指第一轉起手處。丹之初結﹐本是幹金﹐更加種在乾宮﹐其色純白﹐及至落到黃庭﹐送歸土釜﹐以坤母之气含育之﹐漸漸變成黃色﹐徹始徹終﹐取南方離火煆煉而成﹐其色赫然而赤﹐乃稱還丹。故曰「先白而後黃兮﹐赤色達表裏」。丹以一轉應一鼎﹐九鼎應九轉﹐然一轉之中卽具九轉﹐故九鼎之功全在第一鼎。乾坤交姤之後﹐加以沐浴溫養﹐鼎中黍珠自結矣﹗《度人經》云「元始懸一寶珠﹐大如黍米﹐在空元之中﹐……天人仰看﹐惟見勃勃從珠口中入。」卽此旨也。故曰「名曰第一鼎兮﹐食如大黍米」。此段言四象五行並而歸一﹐乃結丹之證驗。

自然之所爲兮﹐非有邪僞道。山澤气相蒸兮﹐興雲而爲雨﹔泥竭遂成塵兮﹐火滅化爲土﹔若蘗染爲黃兮﹐似藍成綠組。皮革煮成膠兮﹐曲蘗化爲酒。同類易施功兮﹐非種難爲巧。

此節言還丹成功﹐本出自然之道也。如上交姤結丹一切作用﹐總是眞陰眞陽自相匹配﹐以返我先天虛無一炁耳。𨿽云有作﹐實則無爲﹐俱出天機自然﹐非若旁門小術﹐搬運采補種種捏怪﹐以欺世而惑眾﹔卽太上所謂道法自然也。故曰「自然之所爲兮﹐非有邪僞道」。丹道自然之妙﹐與造化人事無不合符﹐二气交感燻蒸﹐化成眞液﹐猶之山澤通气﹐自然蒸而爲云﹐洽而爲雨﹐故曰「山澤气相蒸兮﹐興雲而爲雨」。泥性重滯﹐似與塵非類﹐及乎暴漧枯竭﹐自然化而爲塵矣﹗火性飛揚﹐似與土非類﹐及乎煙消焰冷﹐自然化而爲土矣﹗至如蘗【niè◎樹木砍去後從殘存莖根上長出的新芽﹐泛指植物近根處長出的分枝﹕～枝。分～】色本黃﹐染采自然成黃﹔藍色本綠﹐染組自然成綠﹔皮革者﹐膠之所自出﹐自然煮而成膠﹔曲蘗者﹐酒之所藏﹐自然釀而成酒﹔此皆系同類之物﹐各歸其元。故功化自然﹐不犯纖毫造作﹐還丹亦然﹐坎中眞火本出於幹﹐其性恆欲上歸於乾﹔離中眞水本出於坤﹐其性恆欲下歸於坤﹔且龍吟則云自起﹐虎嘯則風自生﹐二气相感﹐各從其類﹐安得不靈﹖所謂「欲作伏食仙﹐宜以同類者」豈孤陰寡陽一切非類者可比哉﹖故曰「同類易施功兮﹐非種難爲巧」。此段言丹道成功之由﹐只在自然二字﹐其自然之妙又只在同類二字﹐惟眞種本來同類﹐故交感出於自然不可不知。

惟斯之妙術兮﹐審諦不誑語。傳與億世後兮﹐昭然自可考。煥若星經漢兮﹐炳如水宗海。思之務令熟兮﹐反復視上下。千周燦彬彬兮﹐萬徧將可睹。神明忽告人兮﹐心靈乍自悟。探端索其緒兮﹐必得其門戶。天道無適莫兮﹐常傳於賢者。

此節乃通章之結尾也。言此同類相求﹐自然交感之妙道﹐系從上聖師心印潛行密證﹐並無一字虛設﹐故曰「惟斯之妙術兮﹐審諦不誑語」。大道無古今﹐無前後﹐千百世以上﹐千百世以下﹐此心此理無不合同﹐讀其書﹐卽如親見其人。故曰「傳與億世後兮﹐昭然自可考」。火候之祕備載此書﹐在天應星﹐如眾星之經歷河漢﹔在地應潮﹐如眾水之朝宗大海﹐毫髮不差﹐涓滴無漏。故曰「煥若星經漢兮﹐炳【bǐng◎古同「炳」】如水宗海」。此兩句又與上文「河鼓星紀﹐江淮注海」等句遙應。篇中火候﹐學者不但口誦須要心惟﹐不但心惟須要身體﹐身中陽火陰符﹐時時周流反復﹐刻刻升降上下﹐惟不視以目﹐而視以神﹐斯得之矣﹗故曰「思之務令熟兮﹐反復視上下」。上下反復﹐循環不停﹐始於一周﹐究竟直到千周﹔始於一徧﹐究竟直到萬徧﹔所謂「常轉如是﹐經千百億捲」﹐非但一卷兩卷是也。故曰「千周燦彬彬兮﹐萬徧將可睹」。管子曰「思之思之﹐又重思之﹐思之不得﹐鬼神將通之」。尋常參究之功﹐皆當如是。矧【shěn◎況且◎亦】此火記靈文不視以目而視以神乎﹖千周萬徧之餘﹐心靈忽爾開悟﹐慧性自然朗徹﹐世出世間之事﹐無不洞明﹐若鬼神之來告矣﹗故曰「神明忽告人兮﹐心靈乍自悟」。金丹大道有端有緒﹐有門有戶﹐眞陰眞陽﹐同類相感﹐此其端緒也﹔坎離會而產藥﹐乾坤交而結丹﹐一內一外﹐兩般作用﹐此其門戶也﹔後學能探之索之﹐端緒旣得﹐庶可以窺大道之門戶矣﹗故曰「探端索其緒兮﹐必得其門戶」。此處門戶二字﹐正與第一章

「乾坤者﹐易之門戶」首尾相應。此事本人人俱足﹐个个圓成﹐然大道萬劫一傳﹐必須擇人而授﹐遇人不傳﹐有閉天道之愆【qiān◎罪過﹐過失﹕～忒。～尢。罪～。◎耽誤﹕～期。～滯。◎過﹕～伏﹝天气冷暖失調﹐多指大旱或酷暑﹐有變化無常的意思﹞】。傳非其人﹐又有泄天寶之譴。必也忠孝淨明仁慈剛直之士﹐更能割捨世間恩愛﹐擺脫一切塵勞﹐才承當得此道。起所謂有聖賢之心﹐方可行神仙之事也。故曰「天道無適莫兮﹐常傳於賢者」。仙翁旣備述火候之要﹐篇中丁寧反復﹐惓惓於擇人而授﹐乃見至廣至愼之心矣﹗

此章𨿽述火候法象﹐實所以結括全書。蓋前章是全書總結﹐此則其亂辭也﹐二章首尾相足﹐禦政養性伏食三家要旨悉在其中﹐段段可以印證﹐正所謂「三相類」也﹐明眼者自當知之。

三道由一章第三十四

參同契者﹐敷陳梗槪﹐不能純一﹐泛濫而說﹐纖微未備﹐闕略仿佛。今更撰錄﹐補塞遺脫。潤色幽深﹐鉤援相逮﹐旨意等齊﹐所趨不悖﹐故復作此﹐命三相類。則大易之性情盡矣﹗

大易情性﹐各如其度。黃老用究﹐較而可禦。鑪火之事﹐眞有所據。三道由一﹐俱出徑路。枝莖花葉﹐果實垂布﹐正在根株﹐不失其素。誠心所言﹐審而不誤。

此章言禦政養性伏食三者﹐殊途同歸﹐本出一道也。

參同契者﹐敷陳梗槪﹐不能純一﹐泛濫而說﹐纖微未備﹐闕略仿佛。今更撰錄﹐補塞遺脫。潤色幽深﹐鉤援相逮﹐旨意等齊﹐所趨不悖﹐故復作此﹐命三相類。則大易之性情盡矣﹗

此言三道由一之原委也。參同契一書﹐原本河洛﹐敷陳羲象﹐蓋示人以先天心易也。然必本黃老宗旨﹐假鑪火法象﹐三家相參﹐同歸於一﹐方契盡性至命之大道。但前兩篇於一道中鑿然分出三家﹐未免文義參差﹐綱宗隱覆﹐所以復作下篇﹐特發相類之意﹐卽「鑪鼎妙用」﹐「火候全功」兩章已通其條貫矣﹗三道由一之旨尙未剖露﹐魏公復言參同契中﹐前兩篇正文不過敷陳梗槪﹐未能純一﹐且多泛濫之辭﹐而纖微旨趣往往闕略未備﹐此補塞遺脫之章所以不能已於撰錄也。故於前面正文中幽深者潤色之﹔散布者鉤援之﹔庶乎三家宗旨歸於一﹐而趨向不至於悖謬耳。然禦政也﹐養性也﹐伏食也﹐總括之則曰「三相類」。一言以蔽之則曰「大易性情」而已。蓋日月爲易﹐只是坎離二物﹐一陰一陽﹐一性一情﹐究不過身心兩字﹐更能以中黃眞意和合身心﹐兩者歸中﹐便足冒天下之道。黃老之所養﹐養此而已﹔鑪火之所煉﹐煉此而已﹔此其所以爲三相類也。此三相類之所以爲參同契也。觀鑪鼎章中但言鑪鼎﹐而藥物火候已自畢舉﹔火候章中但言火候﹐而藥物鑪鼎亦復全該﹐卽知三相類之大旨矣﹗

大易情性﹐各如其度。黃老用究﹐較而可禦。鑪火之事﹐眞有所據。三道由一﹐俱出徑路。枝莖花葉﹐果實垂布﹐正在根株﹐不失其素。誠心所言﹐審而不誤。

此節正言三道之歸於一也。世人但見參同契中﹐篇分三段﹐界開禦政養性伏食﹐便以爲眞有此三家。說到大易便認作常道陰陽﹐流入采補﹔說到養性卻認作肉團身心﹐泥定存守﹔說到鑪火又認作伏砂幹汞﹐流入燒煉﹔三家相執﹐各不相通﹐眞是萬古長夜﹐一部參同契沈埋九地﹐不見天日者﹐千四五百年矣﹗天不愛道﹐今爲剖而明之。所謂大易性情﹐正指坎離二物也﹐日月爲易﹐眞精互藏﹐情性二字﹐卽一金一木也﹐一水一火也﹐一魂一魄也﹐一龍一虎也﹐一男一女也﹐其實則一身一心也。身心兩者﹐天然配合﹐打成一片﹐豈非金丹之藥物乎﹖故曰「大易情性﹐各如其度」。所云黃老養性﹐似言黃帝老子淸淨無爲之旨。不知頭有九宮﹐黃庭在中﹐爲中央黃老君之所居﹐《黃庭經》云「中部老君治明堂」是也﹐黃庭卽系中黃正位﹐或名神徳居﹐或名道捨鑪﹐或名大淵﹐或名規中﹐大約是先天祖竅﹐識得祖竅﹐元神方有所歸﹐便知養性之用﹐其用全賴眞意﹐得此眞意﹐和合身心﹐把柄在手﹐豈非金丹之鑪鼎乎﹖故曰「黃老用究﹐較而可禦」。至於鑪火之事﹐假外像以諭內功也﹐藥物旣入鑪中﹐卽當用火煆煉﹐或配之爲龍虎﹐或配之爲汞鉛﹐或配之爲流珠金華﹐黃芽奼女﹐種種異名﹐仍是身心兩物﹐以兩物相制而言謂之伏﹐以兩物交並而言謂之食﹐仍是以眞意和合身心耳。一伏一食乃成金丹鑪火之事﹐其理確然可據﹐豈非金丹之火候乎﹖故曰「鑪火之事﹐眞有所據」。有藥物不可無鼎鑪﹐有鼎鑪不可無火候﹐三者本同條共貫﹐舉其一卽三者全具﹐𨿽分三段﹐其用未嘗不合﹐要知篇中所舉﹐藥物種種異名﹐卽一物也﹔鑪鼎種種異名﹐卽一處也﹔火候種種異名﹐卽一時也。若明此一物﹐方知蠢動含靈總是一物﹔若明此一處﹐方知山河大地總在一處﹔若明此一時﹐方知元會運世只此一時。蓋一物卽一處﹐一處卽一時﹐一時卽一物也。此之謂會三歸一﹐此之謂得其一﹐萬事畢。故曰「三道由一﹐俱出徑路」。本來原是一道﹐析之卻成三條﹐譬如艸木之類﹐至春而抽莖發枝﹐至夏而開花布葉﹐至秋而結果成實﹐究其發生之源﹐只在一點根株﹐直到窮冬之際﹐剝落歸根﹐方顯碩果生生之妙。故曰「枝莖華葉﹐果實垂布﹐正在根株﹐不失其素」。素卽太素之素﹐返本還原之意也。由一道發爲三條﹐有枝莖花果之象﹐卽所謂露見枝條也﹔由三條復歸一道﹐有正在根株之象﹐卽所謂隱藏本根也。前兩篇各分三段﹐𨿽似枝條﹐然根株之一未嘗不貫其中。但言者旣出一片誠心﹐讀者必須再三詳審﹐直到萬徧千周﹐神明忽告﹐方知三道之果出於一﹐庶不爲旁門所賺誤耳。故曰「誠心所言﹐審而不誤」。此章是三相類之關鍵處﹐魏公恐人錯認一道爲三條﹐又恐人錯認三條不是一道﹐特爲指出﹐直截根源﹐歸重正在根株二句﹐究竟根株是何物﹖一陽初動﹐見天地心﹐造化之妙﹐具在其中﹐此三道之所以殊途同歸﹐而參同契之一言可蔽者也。故緊接「象彼仲冬節」章﹐按世本此章有五相類圖﹐牽合河圖五位相得而各有合﹐起於彭曉諸家﹐因之牢不可破﹐細推魏公此章本旨﹐明明說禦政養性伏食三道由一﹐乃三相類﹐非五相類也。蓋東三南二合成一家﹐北一西四合成一家﹐中央五十自成一家﹐三相類則五位相得有合之妙已在其中矣﹗何必添蛇足乎﹖矧三道由一﹐不但貫徹前後數章﹐實系全書關鍵所在﹐豈更有別義可攙入乎﹖且其所謂浮左沈右﹐世金世銀等說﹐一切傅會流入鑪火旁門﹐與全書大義相背之極﹐其於前後血脈尢爲不貫﹐參校古本﹐並無此圖﹐乃知是彭曉杜撰添入﹐非魏公本文也﹐特削之。

四相歸根章第三十五

象彼仲冬節﹐艸木皆摧傷。佐陽詰商旅﹐人君深自藏。象時順節令﹐閉口不用談。天道甚浩蕩﹐太元無形容。虛寂不可睹﹐匡廓以消亡。謬誤失事緒﹐言還自敗傷。別序斯四象﹐以曉後生盲。

此節言四象混合﹐復歸無極﹐直示人以無上至眞之道也。世人但知後天四象﹐不知有先天四象﹐乾坤坎離便是後天四象﹐四者混沌﹐復返虛無﹐方是先天四象。後天四象有形有名﹐言之可得而盡也﹐正所謂枝莖華葉也﹔先天四象無形無名﹐言之所不得而盡也﹐正所謂根株也。一部參同契處處發揮乾坤坎離﹐幾於盡言盡意矣﹗魏公恐人登枝亡本﹐故於篇末特示人以無文之言﹐無象之意﹐從上章「正在根株﹐不失其素」來。世間一切艸木枝莖長於初春﹐花葉敷於盛夏﹐果實結於正秋﹐三者𨿽具﹐尙未歸根﹐直到仲冬之時﹐天地閉塞﹐重陰沍【hù◎閉﹐塞﹕「心～涸其不化兮﹐形凝冰而自栗」。◎凍結﹕「大澤焚而不能熱﹐河漢～而不能寒」﹞】寒﹐所有枝莖花果之類﹐剝落無餘﹐但剩一根株耳。在造化爲藏用之會﹐在吾身卽歸根復命之時也。故曰「象彼仲冬節﹐艸木皆摧傷」。一陽初動﹐萬物未生﹐𨿽動而未離乎靜﹐邵子所謂「一動一靜之間﹐天地人之至妙至妙者」也。此時一點天地之心﹐深藏九淵﹐關鍵牢密﹐內者不出﹐外者不入﹐卽「至日閉關﹐商旅不行﹐後不省方」之象。故曰「佐陽詰商旅﹐人君深自藏」。商旅馳逐喜動﹐諭耳目之發用﹔人君端拱無爲﹐諭眞人之退藏﹔眞人潛處深淵﹐不出不入﹐一切馳求之念永息而不復起﹐若商旅之被詰而不敢行矣﹗閉關之象﹐所以應冬至之時﹐𨿽動而不離乎靜﹐順其節令之自然也。此時但當閉塞其兌﹐抱一守中﹐豈可犯多言數窮之戒乎﹖故曰「象時順節令﹐閉口不用談」。金丹大道與天道同其造化﹐天道有元亨利貞﹐循環無端﹐浩浩淵淵﹐莫可窮究﹐元亨主發育﹐爲造化之出機﹐所謂「顯諸仁」也﹔利貞主歸藏﹐爲造化之入機﹐所謂「藏諸用」也。當其歸藏之時﹐上無復色﹐下無復淵﹐迎之無首﹐隨之無尾﹐所謂「元冥難測﹐不可畫圖」者也。故曰「天道甚浩蕩﹐太元無形容」。天地爲太虛之眞胎﹐日月爲太虛之眞息﹐時當仲冬﹐亥子之交﹐天地媾精﹐日月撢持﹐日月之眞息藏於天地眞胎中﹐不可見﹐不可聞﹐璇璣停輪﹐復返混沌﹐此時也﹐無天也﹐無地也﹐無日也﹐無月也﹐無干坤門戶也﹐無坎離匡廓﹐消歸一片太虛﹐是爲眞空﹐是爲妙有﹐是爲羲皇未畫之易﹐是爲老子無名之道﹐是爲上天之載無聲無臭﹐是爲威音以前本來面目。故曰「虛寂不可睹﹐匡廓以消亡」。夫混沌中之天地卽一干一坤也﹐混沌中之日月卽一坎一離也﹐無象之象﹐乃是眞象﹐無言之言﹐乃是至言﹐明眼者從此參取先天心易﹐直可不設一象﹐不煩一言矣﹗然此道惟上根利器觸著便會﹐其餘中下之流﹐但知有象之易﹐豈知無象之易乎﹖但知有形有名之乾坤坎離﹐豈知無形無名之乾坤坎離乎﹖若閉口不談﹐誠恐儱統顢頇【mān／hān◎﹝～頇﹞ａ。胡塗﹐不明事理。ｂ。漫不經心﹝「頇」均讀輕聲﹞】﹐以致差別未明﹐作用未究﹐令後學一切謬誤﹐何所證據﹖若妄生支節﹐又恐頭上安頭﹐騎驢覓驢﹐令後學一切穿鑿﹐未免反傷其根本。故曰「謬誤失事緒﹐言還自敗傷」。於此反復思惟﹐不得已而篇分三段﹐段分各章﹐分別而次序之﹐曰此乾坤門戶也﹐此坎離匡廓也﹐此乾坤鑪鼎也﹐此坎離藥物也﹐此所謂大易性情也。會而通之﹐則黃老之所養亦此乾坤坎離也﹐鑪火之所煉亦此乾坤坎離也﹐無非爲盲夫指路﹐費盡周折﹔若爲明眼者說﹐不煩種種分別矣﹗故曰「別序斯四象﹐以曉後生盲」。旣云四象﹐卽非根株矣﹗旣云別序﹐卽是根株之破而爲枝莖花葉矣﹗豈若混沌忘言之爲至妙至妙哉﹖

此章是參同契中最後丁寧之辭﹐極爲喫緊﹐但從來謬誤頗多﹐不可不辧。陳顯微注本移此一節在太陽流珠章「子當右轉﹐午乃東旋」之前﹐以下文子午卯酉應四象﹔兪玉吾注本又移在仲尼贊鴻蒙章「陽气索滅藏」之下﹐以下文七八九六應四象﹔殊不知子午卯酉七八九六﹐俱屬後天有形有名之四象﹐與深藏閉口﹐匡廓消亡之義有何干涉乎﹖陳觀吾注本序次庶不大差﹐卻又連上大易性情爲一章﹐不知上章明說三道﹐此章明說四象﹐文𨿽相承﹐義則迥別﹐豈可混而爲一﹖諸公於文義章句尙未融會﹐敢云得作者之意乎﹖蓋參同契全文無處不發明四象﹐然四象旣有形有名﹐已落第二義﹐恐後學采其枝葉﹐忘其根本﹐先天心易幾乎息矣﹗魏公故於絕筆之餘直指混沌﹐歸根最上一乘之道。蓋遡四象而歸兩儀﹐遡兩儀而歸太極﹐卽太極而返無極也。或云太元﹐或云虛寂﹐或云深藏﹐或云匡廓消亡﹐層見疊出﹐總是發明返本還原﹐未生以前消息。得此消息﹐方知筆未下時﹐原有一部參同契在天地間乾坤坎離觸處昭布森列﹐開眼卽見﹐閉眼亦未嘗不見﹐傾耳卽聞﹐塞耳亦未嘗不聞﹐《道徳經》所謂「有物混成﹐先天地生」者﹐此也﹔系辭傳所謂「神無方而易無體」者﹐此也﹔邵子所謂「畫前原有易」者﹐此也﹔周子所謂「太極本無極」者﹐此也﹔不特此也﹐仲尼一生刪定贊修﹐不遺餘力﹐卻云「子欲無言﹐天何言哉」﹐豈非言還自敗傷之旨乎﹖釋迦說法四十九年﹐卻云「並未曾說一字」﹐末了傳衣只傳得一个拈花公案。豈非閉口不用談之意乎﹖又何疑於參同契乎﹖祖師著書立象﹐本欲曉後生之盲﹐無柰千四五百年來﹐書𨿽傳而盲者如故﹐或妄援大易之陰陽而爲采補﹐或錯認黃老之養性而爲獨修﹐或傅會鑪火之伏食而爲燒煉﹐一盲引眾盲﹐相將入火坑﹐縱遇眞師指點﹐仍冥然不信﹐哀哉﹗祖師於絕筆之餘﹐惓惓欲結舌忘言﹐蓋逆知後世之多盲夫矣﹗

此參同中末後全提之句也﹐誰肯泄露到此﹖信乎﹐天不愛道矣﹗讀者請具隻眼﹐庶不空過。

自敍啟後章第三十六

鄶國鄙夫﹐幽谷朽生。挾懷朴素﹐不樂權榮。棲遲僻陋﹐忽略利名。執守恬淡﹐希時安寧。晏然閒居﹐乃撰斯文。歌敍大易﹐三聖遺言。察其旨趣﹐一統共論。務在順理﹐宣耀精神。神化流通﹐四海和平。表以爲歷﹐萬世可循。序以禦政﹐行之不煩。引內養性﹐黃老自然。含徳之厚﹐歸根返元。近在我心﹐不離己身。抱一毋捨﹐可以長存。配以伏食﹐雌雄設陳。挺除武都﹐八石棄捐。審用成物﹐世俗所珍。羅列三條﹐枝莖相連。同出異名﹐皆由一門。非徒累句﹐諧偶斯文。殆有其眞﹐礫硌可觀。使予敷僞﹐卻被贅愆。命參同契。微覽其端﹐辭寡道大﹐後嗣宜遵。委時去害﹐依托邱山。循遊寥廓﹐與鬼爲鄰。化形而仙﹐淪寂無聲。百世以下﹐遨遊人間。敷陳羽翮﹐東西南傾。湯遭厄際﹐水旱隔並。柯葉萎黃﹐失其華榮。吉人乘負﹐安穩長生。

此章魏公自敍其作書之意﹐兼隱名以俟後世也。

鄶國鄙夫﹐幽谷朽生。挾懷朴素﹐不樂權榮。棲遲僻陋﹐忽略利名。執守恬淡﹐希時安寧。晏然閒居﹐乃撰斯文。

此節魏公自言其隱處著書之意也。按列仙傳「眞人魏伯陽者﹐會稽上虞人也﹐世襲簪裾﹐惟公不仕﹐修眞潛默﹐養志虛無﹐博贍文辭﹐兼通緯候﹐恬淡守素﹐惟道是從﹐每視軒冕如糠秕焉。從陰長生眞人得受金丹大道﹐依法伏煉成眞﹐乃約周易撰參同契三篇。」﹐此處自敍一段與傳中所稱引大略仿佛﹐蓋實錄也。魏公本會稽人而托言古鄶國﹐殆亦隱文耳。

歌敍大易﹐三聖遺言。察其旨趣﹐一統共論。務在順理﹐宣耀精神。神化流通﹐四海和平。表以爲歷﹐萬世可循。序以禦政﹐行之不煩。

此節言參同契一書原本大易﹐卽禦政之旨也。蓋易更三聖﹐畫卦系辭作翼﹐無非示人以盡性致命之功﹐魏公察其旨趣之所在﹐外參造化﹐內印身心﹐統括而究論之﹐不出坎離二用﹐其體爲性命﹐其用則爲精神﹐性命之理旣順﹐精神之用方全。故曰「務在順理﹐宣耀精神」。窮神知化﹐易之妙也。惟一故神﹐惟兩故化﹐以此治心﹐則神化藏於中黃﹐而有通理之驗﹔以此治世﹐則神化布於四海﹐而著和平之功。故曰「神化流通﹐四海和平」。子南午北﹐互爲綱紀﹔建緯卯酉﹐璇璣循環﹐卽歷法之祖也。故曰「表以爲歷﹐萬世可循」。君主無爲﹐臣主有爲﹐明堂布政﹐國無害道﹐卽治世之準也。故曰「序以禦政﹐行之不煩」。蓋易道便是治道﹐治道便是丹道﹐內聖外王﹐一以貫之。此段專結禦政宗旨﹐卽所謂「大易性情﹐各如其度」也。

引內養性﹐黃老自然。含徳之厚﹐歸根返元。近在我心﹐不離己身。抱一毋捨﹐可以長存。

此節言養性自然之旨也。以外像言之﹐淸淨無爲之道本諸黃帝老子﹔以內象言之﹐人身九宮之中有丹扃黃庭﹐爲中央黃老君之所治﹐內藏祖性﹐天眞自然﹐所謂養性者﹐養此而已。故曰「引內養性﹐黃老自然」。祖性卽上徳也﹐本來無喪無得﹐不滅不增﹐學人若洞明此性﹐當下可以歸根復命﹐返本還原。故曰「含徳之厚﹐歸根返元」。祖性本是一體﹐分爲兩用﹐便屬身心二物﹐但心非肉團之心﹐卽本來妙有中眞空﹔身非四大之身﹐卽本來眞空中妙有﹔此兩者﹐人人具足﹐一切修證不離當體。故曰「近在我心﹐不離己身」。祖竅是眞中﹐身心兩家會歸祖竅便是眞一﹐人能守中抱一﹐須臾弗離﹐則長生久視之道得矣﹗故曰「抱一毋捨﹐可以長存」。此段專結養性宗旨﹐卽所謂「黃老用究﹐較而可禦」也。

配以伏食﹐雌雄設陳。挺除武都﹐八石棄捐。審用成物﹐世俗所珍。

此節言鑪火伏食之旨也。以內象言之﹐本是眞性眞命﹐一陰一陽之大道﹔以外像配之﹐諭爲眞鉛眞汞﹐一雌一雄之兩物﹔以魂魄相制而言則謂之伏以龍虎﹐相吞而言則謂之食﹐乃是金液還丹作用﹐迥非旁門所謂服食也。故曰「配以伏食﹐雌雄設陳」。世人聞說鑪火﹐定猜作五金八石﹐聞說雌雄﹐定認作雌黃雄黃﹐不知此皆有形有質後天渣滓之物﹐眞人所除棄而不用者也。故曰「挺除武都﹐八石棄捐」。旣已棄捐矣﹐何故配以伏食﹖良以燒鉛幹﹝幹﹞汞﹐點銅成金﹐從來有此方術﹐世俗貴術而不貴道﹐往往於此極其珍重。祖師再三審度﹐知世俗所最珍重者﹐黃白之物﹐故借假說眞﹐寓言金丹伏食之妙用﹐則信從者眾矣﹗故曰「審用成物﹐世俗所珍」。武都在涼州西數千里﹐產雌黃雄黃。魏公言﹐我之所謂「雌雄設陳」非武都所產之物也。《悟眞篇》云「休煉三黃及四神」﹐卽此意。此段專結伏食功用﹐卽所謂「鑪火之事﹐眞有所據」也。

羅列三條﹐枝莖相連。同出異名﹐皆由一門。非徒累句﹐諧偶斯文。殆有其眞﹐礫硌可觀。使予敷僞﹐卻被贅愆。命參同契。微覽其端﹐辭寡道大﹐後嗣宜遵。

此章總結三道由一﹐乃參同契之所以得名也。蓋大易性情隱藏坎離藥物﹐黃老養性隱藏中黃鑪鼎﹐鑪火伏食隱藏煆煉火候﹐露其枝條﹐藏卻根本﹐究而言之﹐卽身心意之三家也﹐亦卽精气神之三元也。枝莖𨿽列三條﹐根本實爲一致﹐三家相見﹐便結聖胎﹐三元合一﹐便歸太極。惟三者相參﹐金丹之作用乃備。故曰「羅列三條﹐枝莖相連」。然三條之中﹐舉一卽三﹐會三卽一﹐處處合同﹐確然一貫﹐卽太上所云同出異名而爲眾妙之門者也。故曰「同出異名﹐皆由一門」。三條羅列﹐枝莖𨿽繁﹐然非抽黃對白﹐諧世俗之文辭也。實有至眞之道隱乎其中﹐外契造化﹐內契身心﹐天人性命之理無不相印﹐若合符節。如璞玉之藏石中﹐剖出卽現。故曰「殆有其眞﹐礫硌可觀」。若謂敷陳謬妄之辭﹐誑惑後學﹐此如附贅懸疣﹐豈不反被天譴﹖初心之所不敢出也。此書之成﹐特命之曰參同契者﹐正以三家相參﹐同出一門﹐乃契無上至眞之妙道耳。學者能探厥端緒﹐方知其辭𨿽寡﹐其道甚大﹐盡性至命之道畢出其中。後世法嗣可不遵守之乎﹖此段特發「參同契」所以命名之意。所謂「三道由一﹐俱出徑路」也。

委時去害﹐依托邱山。循遊寥廓﹐與鬼爲鄰。化形而仙﹐淪寂無聲。百世以下﹐遨遊人間。敷陳羽翮﹐東西南傾。湯遭厄際﹐水旱隔並。柯葉萎黃﹐失其華榮。吉人乘負﹐安穩長生。

此節魏公於著書篇終隱名以俟後世也。十六句中﹐離合成文﹐藏仙翁姓名在內。「委時去害﹐依托邱山。循遊寥廓﹐與鬼爲鄰」四句合成「魏」字﹔「化形而仙﹐淪寂無聲。百世以下﹐遨遊人間」四句合成「伯」字﹔「敷陳羽翮﹐東西南傾。湯遭厄際﹐水旱隔並」四句合成「陽」字﹔「柯葉萎黃﹐失其華榮。吉人乘負﹐安穩長生」四句合成「造」字。言參同契全文乃魏伯陽所造也。仙翁本遁世之士﹐不欲自著其姓名﹐卻又不肯盡晦﹐故爲漫辭隱語﹐半藏半露﹐以庶幾後人之我知。正猶一句根本藏在三篇枝葉之中﹐含吐隱躍﹐以庶幾後人之自悟耳。仙翁隱名之意﹐卽前章「閉口不用談」之意也。知其解者﹐旦暮遇之初不得覿【dí◎相見﹕～面﹝見面或當面﹞】面蹉過。

上篇末章有「吾不敢虛說﹐仿效聖人文」等句﹐中篇末章有「吾甚傷之﹐定錄此文」等句﹐俱述著書垂訓之意﹐語意尙未了﹐至於下篇末章﹐自敍啟後﹐發明三道由一﹐乃參同契之所以作上承先聖﹐下啟後賢﹐爲窮理盡性致命之準則。故知此章不特結三相類﹐實全書之總結也。

參同契一書最不易讀﹐蓋其初﹐以一句分爲三篇﹐其究﹐以三篇合爲一句﹐而句本無句也。但分合之間﹐神奇變化﹐𨿽有離朱之目﹐鮮不眩﹐師曠之聰﹐鮮不聾矣﹗今得吾師盡發其覆﹐正如千年暗室﹐一燈能照。豈非羲易之指南﹐而參同之慧炬哉﹖

